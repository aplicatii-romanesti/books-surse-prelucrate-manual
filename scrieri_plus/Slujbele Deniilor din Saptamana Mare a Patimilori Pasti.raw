
<title>SLUJBELE TRIODULUI LUNI, MARȚI, MIERCURI, JOI, VINERI ȘI SÂMBĂTA ÎN SĂPTĂMÂNA PATIMILOR Paști Denii</title>

Diortosire: ieromonah Petru Pruteanu
autor: www.teologie.net, Portugalia, 2014

<h1>ÎN SFÂNTA ȘI MAREA ZI LUNI</h1>

<h2>LA VECERNIE, DUMINICĂ SEARA</h2>

La Doamne, strigat-am ... se pun stihirile pe 6, glasul al 8-lea: 
Bucură-te și te veselește, cetatea Sionului; bucură-te și te veselește Biserica lui Dumnezeu. Că iată Împăratul tău a venit în dreptate, șezând pe mânz, lăudat fiind de prunci. Osana, Celui dintru înălțime! Binecuvântat ești Cel ce ai mulțime de îndurări, miluiește-ne pe noi (de două ori).

Venit-a Mântuitorul astăzi în cetatea Ierusalimului, să împlinească Scriptura; și toți au luat în mâini stâlpări și hainele lor le-au așternut Lui, cunoscând că Însuși este Dumnezeul nostru. Căruia cântă heruvimii neîncetat: Osana, Celui dintru înălțime.

Binecuvântat ești Cel ce ai mulțime de îndurări, miluiește-ne pe noi (de două ori).

Cel ce Te porți pe heruvimi și ești lăudat de serafimi ai încălecat pe mânz, Bunule; și precum zice David, pruncii Te lăudau cu dumnezeiască cuviință, iar iudeii Te huleau cu fărădelege. Șederea pe mânz însemna întoarcerea neamurilor neînfrânate de la necredință, la credință. Slavă Ție, Hristoase, Unul cel Mult-Milostiv și iubitor de oameni (de două ori).

Slavă... Bucură-te și te veselește... Și acum... Cel ce Te porți pe heruvimi...

Intrare cu cădelnița. Prochimenul zilei: 
Iată acum binecuvântați...

<br  /><b>LA STIHOAVNĂ </b><br  />

<b>Stihiri idiomele, glasul al 2-lea: </b><br  />

De la stâlpările de finic și de la acele ramuri, ca de la un dumnezeiesc praznic, trecând la altă serbare dumnezeiască, la cinstitele Patimi ale lui Hristos, la taina cea de mântuire, să alergăm credincioșii, și să-L vedem suferind Patimă de bunăvoie pentru noi. Și mulțumindu-I, să-I cântăm cântare cuvioasă, grăind: Izvorule al milostivirii și limanul mântuirii, Doamne, slavă Ție.

<br  /><b>Stih: </b><br  />

Cântați Domnului cântare nouă, laudă Lui în Biserica cuvioșilor.

<br  /><b>Glasul al 3-lea: </b><br  />

Înfricoșător lucru este a cădea în mâinele Dumnezeului celui viu; că Acesta este Judecătorul amintirilor și gândurilor inimii. Nimeni să nu intre ispitind credința cea fără prihană. Ci cu blândețe și cu frică să ne apropiem de Hristos, ca să luaăm milă și să aflăm har în vreme de ajutor.

<br  /><b>Stih: </b><br  />

Văzut-au toate marginile pământului mântuirea Dumnezeului nostru.

<br  /><b>Glasul al 7-lea: </b><br  />

Adunare vicleană și desfrânată, care n-ai păzit credința bărbatului tău, pentru ce ții legământul căruia n-ai fost moștenitor? Pentru ce te lauzi în Tatăl, lepădându-te de Fiul? Pe proorocii care au propovăduit pe Fiul nu i-ai primit; cel puțin rușinează-te de copiii tăi, care strigă: Osana, Fiului lui David! Binecuvântat este Cel ce vine întru numele Domnului.
Slavă..., glasul al 2-lea: De la stâlpările de finic... Și acum..., glasul al 3-lea: Înfricoșător lucru este a cădea.... Acum slobozește pe robul Tău... Sfinte Dumnezeule..., După Tatăl nostru..., troparul: Născătoare de Dumnezeu... Și obișnuitele metanii.

<h2>PAVECERNIȚA </h2>

La Pavecerniță se cântă: Tricântarea, alcătuire a lui Andrei Criteanul. Irmosul de două ori și troparele câte sunt; și pe urmă Irmosul în amândouă strănile împreună. Tot așa se face și în celelalte seri ale săptămânii celei mari, la Pavecerniță.

<h3>CANOANELE </h3>

<b>Cântarea 1-a, glasul al 8-lea: </b><br  />

<b>Irmosul: </b><br  />

Celui ce a sfărâmat războaiele cu brațul și a trecut pe Israel prin Marea Roșie, să-I cântăm Lui ca Mântuitorului nostru Dumnezeu, căci cu slavă S-a preaslăvit.

Să urmăm credincioșilor curăției lui Iosif; să cunoaștem pe cel ce a cinstit firea omenească cea cuvântătoare, viețuind cu toată paza prin virtutea cea lucrătoare.

Nelucrarea celor bune s-a asemănat smochinului; deci să ne ferim de aceasta, ca să nu ne uscăm ca și acela atunci, care mai înainte însemna sinagoga, ce se acoperea cu frunze.

Chipul Stăpânului însemnând mai înainte Iosif, a fost băgat în groapă și vândut de frații lui; toate le-a răbdat pururea-lăudatul cu adevărat, ca chip întru adevăr al lui Hristos.

Ferindu-ne, fraților, de nerodirea smochinului, să înțelegem pilda, ca să nu ne uscăm ca și acela atunci, când, întorcându-se Iubitorul de oameni, a venit la el flămând.

Grăbind Iisus să pătimească de bunăvoie pentru lume, S-a dus împreună cu ucenicii Săi în cetatea Ierusalimului, spre Patima cea de bunăvoie, pe care a venit să o pătimească.

Alipindu-ne de Domnul, Care se sârguiește să pătimească toate, să fim gata spre batjocură, spre scuipare și spre ocară, ca împreună să ne slăvim, credincioșilor, cu preacuratele Lui Patimi.

Cu patimile Sale vindecă patimile, Cel ce a pătimit pentru noi; că voind, a pătimit în firea omenească cea asemenea nouă toate Patimile Sale cele făcătoare de viață, ca să ne mântuim noi.

<br  /><b>Slavă..., a Treimii: </b><br  />

Pe trei fără de început slăvesc, trei sfințenii laud, trei Fețe împreună-vecuitoare într-o ființă propovăduiesc, că în Tatăl și în Fiul și în Duhul Sfânt, un Dumnezeu se preaslăvește.

<br  /><b>Și acum..., a Născătoarei: </b><br  />

Toiagul lui Moise și toiagul lui Aaron au avut prefacere minunată, și rânduială mai presus de minte; iar pântecele tău, Născătoare de Dumnezeu, naștere nouă a odrăslit.

<br  /><b>SEDEALNA, glasul al 4-lea: </b><br  />

<b>Podobie: </b><br  />

Arătatu-Te-ai astăzi...

Să nu te ajungă, suflete, vina smochinului, ci te nevoiește să rodești roade bune din brazdele inimii, aducându-le lui Hristos Făcătorului tău, în pocăință.

<br  /><b>Cântarea a 8-a: </b><br  />

<b>Irmosul: </b><br  />

Pe Domnul, Cel ce S-a preaslăvit în muntele cel sfânt, și în rug a arătat lui Moise taina pururea-Fecioarei, prin foc, lăudați-l și Preaînălțați-l întru toți vecii.

Cu înțelepciune împodobindu-ne viața și cu gândirea păzind credința, să agonisim obiceiurile dreptății. Ca împreună urmând lui Hristos vitejește, să ne răstignim împreună cu Dânsul.

Altă Evă aflând pe egipteanca, patriarhul Iosif nu s-a amăgit spre nelegiuire, ci a stat ca un diamant, necuprins de patimile păcatului.

Trecând pe drumurile vieții, Mântuitorul meu, ai flămânzit de bunăvoie, poftind mântuirea tuturor; că de aceasta ai flămânzit, adică de întoarcerea celor ce au rătăcit de la Tine.

Strămoșul gustând din pom, dacă a cunoscut că este gol și rușinat, luând frunze de smochin s-a încins, că dinainte a însemnat adunarea, cea care s-a dezgolit de Hristos.

Pregătește-te, suflete, mai înainte de ieșire, îngrijește-te de viața cea de acolo, și nevoiește-te a pătimi, a muri și a te răstigni împreună cu Hristos, Cel ce Se nevoiește a pătimi pentru tine, ca să te slăvească.

Cum nu se va înfricoșa moartea, Mântuitorul meu? Cum nu se va teme iadul, întâmpinându-Te pe Tine, Cel ce Te grăbești spre Patimă de bunăvoie, și văzându-Te pe Tine, Cel drept, că ai venit să pătimești pentru cei nedrepți?

Văzând învierea lui Lazăr iudeii, preoții și leviții, și din pizmă punând la cale uneltirea, au predat pe Hristos lui Pilat, cu vicleșug de vindere spre moarte.

Mielușeaua Ta, slujitoarea și Fecioara, văzându-Te pe Tine, Păstorul cel bun, mergând spre Patimă, și punându-Ți sufletul pentru noi, cu simțiri de mamă, s-a tânguit pentru Tine.

Binecuvântăm pe Tatăl și pe Fiul și pe Sfântul Duh, Dumnezeu.

Ca pe o Unime în ființă Te laud, ca pe o Treime în Fețe Te cinstesc, Părinte și Fiule și Preasfinte Duhule; stăpânia cea fără de început a Împărăției Tale o slăvesc în veci.

<br  /><b>Și acum..., a Născătoarei: </b><br  />

Ție se roagă Născătoarea de Dumnezeu și adunarea Apostolilor, Hristoase, să dăruiești lumii Tale pacea Ta, și îndurările Tale să ni le hărăzești nouă din destul în veci.

Să lăudăm, bine să cuvântăm și să ne închinăm Domnului, cântându-I și preaînălțindu-L pe Dânsul întru toți vecii.

<br  /><b>Irmosul: </b><br  />
Pe Domnul, Cel ce S-a preaslăvit...

<br  /><b>Cântarea a 9-a: </b><br  />

<b>Irmosul: </b><br  />

Străină este mamelor fecioria, și fecioarelor străină este nașterea de prunci; iar întru tine, Născătoare de Dumnezeu, amândouă s-au rânduit. Pentru aceasta toate semințiile pământului, pe tine, neâncetat te slăvim.

Străină este celor necuviincioși curăția, și străină este celor credincioși fărădelegea; iar marele Iosif s-a ferit de păcat, și s-a făcut chip înțelepciunii și închipuire cu adevărat a lui Hristos.

Străină este celor fără de lege buna legiuire, și străină necredincioșilor cunoștința de Dumnezeu. Iudeii pe acestea le-au lepădat pentru fărădelege. Pentru aceasta ei singuri au moștenit blestemul, ca și smochinul.

Flămânzit-a de mântuirea omenească Hristos Dumnezeul meu, El, Care este pâinea vieții. Pentru aceasta venind la smochin, adică la adunarea cea neroditoare, care era acoperită cu frunzele legii, dacă a văzut-o, a blestemat-o.

Nerodirea legii a blestemat-o, ca pe cea care a odrăslit frunze, adică: înțelegerea umbroasă a Scripturii, care roade de fapte bune n-a avut, pentru fărădelegea lor. Iar pe noi pe toți, fiii harului, binecuvintează-ne, Mântuitorule.

Toiagul lui Moise oarecând s-a schimbat în șarpe, și toiagul lui Aaron a înverzit, și cel neroditor și uscat a odrăslit frunze; iar adunarea cea călcătoare de lege s-a preafăcut în smochin neroditor.

Pregătește-ți, Iudee, pe preoții tăi, gătește-ți mâinele spre uciderea lui Dumnezeu; că iată, a venit blând și liniștit spre Patimă, Cel ce este mielul și păstorul nostru, Hristos, Împăratul lui Israel.

Primește, Iudee, pe Împăratul, că iată, vine la Patimă de bunăvoie, ca să pătimească și să mântuiască pe cei ce strigă neâncetat: Binecuvântat este Cel ce vine să mântuiască toată lumea prin Cruce.

Schimbat-a, Iudee, Stăpânul sărbătorile tale în plângere după proorocie; că te-ai arătat ucigătoare de Dumnezeu, de Cel ce a schimbat oarecând piatra cea stâncoasă în izvoare de ape și în lacuri, precum cântă David.

<br  /><b>Slavă..., a Treimii: </b><br  />

Străin lucru este celor fără de lege a Te slăvi pe Tine, Ființa cea fără de început, pe Tatăl și pe Fiul și pe Sfântul Duh, Stăpânia a toate Cea nezidită, prin Care s-a întemeiat toată lumea, cu voința puterii Tale celei dumnezeiești.

<br  /><b>Și acum..., a Născătoarei: </b><br  />

Aducem Ție spre rugăciune pe Născătoarea de Dumnezeu; pentru rugăciunele ei și ale Apostolilor Tăi, fă-ne pe noi părtași bunătăților Tale, Stăpâne, și ne învrednicește, Mântuitorule, de lumina Învierii Tale.

Și iarăși Irmosul. Și celelelte, după obicei, și apolisul.

<br  /><b>SE CUVINE A ȘTI: </b><br  />
Că în această sfântă mare săptămână citim Psaltirea numai o dată, punând la Utrenie trei Catisme și la ceasurile al treilea și al șaselea, câte două, până miercuri, când se sfârșește.

Doar în Sâmbăta Mare se cântă: Fericiți cei fără prihană... (Catisma a 17-a), iar la Vecernie se citește după obicei Catisma a 18-a. Trebuie să mai știm că în Săptămâna Patimilor ziua liturgică începe cu Utrenia și se termină cu Vecernia.

<h1>PRIVEGHEREA ÎN SFÂNTA ȘI MAREA LUNI</h1>

<h2>LA UTRENIE</h2>

După obicei șase psalmi, se cântă: Aliluia, pe glasul al 8-lea, cu glas mare și cântare dulce. Apoi se cântă tot așa troparul:

Iată Mirele vine în miezul nopții și fericită este sluga pe care o va afla priveghind; iar nevrednică este iarăși cea pe care o va afla lenevindu-se. Vezi dar, suflete al meu, cu somnul să nu te îngreunezi, ca să nu te dai morții și afară de împărăție să te încui; ci te deșteaptă strigând: Sfânt, Sfânt, Sfânt ești Dumnezeule; pentru rugăciunele Născătoarei de Dumnezeu, miluiește-ne pe noi (de trei ori).

După aceasta, obișnuitele Catisme cu metanii.

<br  /><b>După întâia Catismă, Sedealna, glasul 1: </b><br  />

<b>Podobie: </b><br  />

Mormântul Tău...

Cinstitele Patimi au răsărit lumii în această zi, ca niște lumini de mântuire, că Hristos merge să pătimească din bunătatea Sa. Cel ce cuprinde toate cu palma, primește a fi răstignit pe lemn, ca să mântuiască pe om.

<br  /><b>Slavă..., Și acum..., tot aceasta. </b><br  />

<b>După a doua Catismă, Sedealna, glasul 1: </b><br  />

<b>Podobie: </b><br  />

Mormântul Tău...

Judecătorule cel nevăzut, cum Te-ai văzut cu trup și mergi să fii ucis de oameni fără de lege, judecând judecata noastră cu Patima Ta! Pentru aceasta laudă, mărire și slavă înălțând puterii Tale, Cuvinte, cu un glas le aducem Ție.

<br  /><b>Slavă..., Și acum..., tot aceasta. </b><br  />

<b>După a treia Catismă, Sedealna, glasul al 8-lea: </b><br  />

<b>Podobie: </b><br  />

Pe Înțelepciunea și Cuvântul...

Ziua aceasta aduce luminat începuturile Patimilor Domnului; veniți dar, iubitorilor de prăznuire, să-L întâmpinăm cu cântări. Că Ziditorul merge să ia răstignire, întrebări și bătăi, judecat fiind de Pilat. Și încă lovit fiind de rob cu palma peste cap; toate va să le rabde, ca să mântuiască pe om. Pentru aceasta să zicem: Iubitorule de oameni, Hristoase Dumnezeule, dăruiește iertare de greșeale celor ce se închină cu credință preacuratelor Tale Patimi.

<br  /><b>Slavă..., Și acum..., tot aceasta. </b><br  />

Apoi: Și pentru ca să ne învrednicim noi... Evanghelia de la Matei (21:18-43):
<p>
Dimineața, a doua zi, pe când se întorcea în cetate, a flămânzit;
Și văzând un smochin lângă cale, S-a dus la el, dar n-a găsit nimic în el decât numai frunze, și a zis lui: De acum înainte să nu mai fie rod din tine în veac! Și smochinul s-a uscat îndată.
Văzând aceasta, ucenicii s-au minunat, zicând: Cum s-a uscat smochinul îndată?
Iar Iisus, răspunzând, le-a zis: Adevărat grăiesc vouă: Dacă veți avea credință și nu vă veți îndoi, veți face nu numai ce s-a făcut cu smochinul, ci și muntelui acestuia de veți zice: Ridică-te și aruncă-te în mare, va fi așa.
Și toate câte veți cere, rugându-vă cu credință, veți primi.
Iar după ce a intrat în templu, s-au apropiat de El, pe când învăța, arhiereii și bătrânii poporului și au zis: Cu ce putere faci acestea? Și cine Ți-a dat puterea aceasta?
Răspunzând, Iisus le-a zis: Vă voi întreba și Eu pe voi un cuvânt, pe care, de Mi-l veți spune, și Eu vă voi spune vouă cu ce putere fac acestea:
Botezul lui Ioan de unde a fost? Din cer sau de la oameni? Iar ei cugetau întru sine, zicând: De vom zice: Din cer, ne va spune: De ce, dar, n-ați crezut lui?
Iar de vom zice: De la oameni, ne temem de popor, fiindcă toți îl socotesc pe Ioan de prooroc.
Și răspunzând ei lui Iisus, au zis: Nu știm. Zis-a lor și El: Nici Eu nu vă spun cu ce putere fac acestea.
Dar ce vi se pare? Un om avea doi fii. Și, ducându-se la cel dintâi, i-a zis: Fiule, du-te astăzi și lucrează în via mea.
Iar el, răspunzând, a zis: Mă duc, Doamne, și nu s-a dus.
Mergând la al doilea, i-a zis tot așa; acesta, răspunzând, a zis: Nu vreau, apoi căindu-se, s-a dus.
Care dintr-aceștia doi a făcut voia Tatălui? Zis-au Lui: Cel de-al doilea. Zis-a lor Iisus: Adevărat grăiesc vouă că vameșii și desfrânatele merg înaintea voastră în împărăția lui Dumnezeu.
Căci a venit Ioan la voi în calea dreptății și n-ați crezut în el, ci vameșii și desfrânatele au crezut, iar voi ați văzut și nu v-ați căit nici după aceea, ca să credeți în el.
Ascultați altă pildă: Era un om oarecare stăpân al casei sale, care a sădit vie. A împrejmuit-o cu gard, a săpat în ea teasc, a clădit un turn și a dat-o lucrătorilor, iar el s-a dus departe.
Când a sosit timpul roadelor, a trimis pe slugile sale la lucrători, ca să-i ia roadele.
Dar lucrătorii, punând mâna pe slugi, pe una au bătut-o, pe alta au omorât-o, iar pe alta au ucis-o cu pietre.
Din nou a trimis alte slugi, mai multe decât cele dintâi, și au făcut cu ele tot așa.
La urmă, a trimis la ei pe fiul său zicând: Se vor rușina de fiul meu.
Iar lucrătorii viei, văzând pe fiul, au zis între ei: Acesta este moștenitorul; veniți să-l omorâm și să avem noi moștenirea lui.
Și, punând mâna pe el, l-au scos afară din vie și l-au ucis.
Deci, când va veni stăpânul viei, ce va face acelor lucrători?
I-au răspuns: Pe acești răi, cu rău îi va pierde, iar via o va da altor lucrători, care vor da roadele la timpul lor.
Zis-a lor Iisus: Au n-ați citit niciodată în Scripturi: "Piatra pe care au nesocotit-o ziditorii, aceasta a ajuns să fie în capul unghiului. De la Domnul a fost aceasta și este lucru minunat în ochii noștri"?
De aceea vă spun că împărăția lui Dumnezeu se va lua de la voi și se va da neamului care va face roadele ei.
</p>

După aceasta, <b>Psalmul 50:</b> <p> Miluieşte-mă, Dumnezeule, după mare mila Ta<br/> Şi după mulţimea îndurărilor Tale, şterge fărădelegea mea.<br/> Mai vârtos mă spală de fărădelegea mea şi de păcatul meu mă curăţeşte.<br/> Că fărădelegea mea eu o cunosc şi păcatul meu înaintea mea este pururea.<br/> Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.<br/> Că iată întru fărădelegi m-am zămislit şi în păcate m-a născut maica mea.<br/> Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.<br/> Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.<br/> Auzului meu vei da bucurie şi veselie; bucura-se-vor oasele mele cele smerite.<br/> Întoarce faţa Ta de la păcatele mele şi toate fărădelegile mele şterge-le.<br/> Inimă curată zideşte intru mine, Dumnezeule şi duh drept înnoieşte întru cele dinlăuntru ale mele.<br/> Nu mă lepăda de la faţa Ta şi Duhul Tău cel sfânt nu-l lua de la mine.<br/> Dă-mi mie bucuria mântuirii Tale şi cu duh stăpânitor mă întăreşte.<br/> Învăţa-voi pe cei fără de lege căile Tale şi cei necredincioşi la Tine se vor întoarce.<br/> Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.<br/> Doamne, buzele mele vei deschide şi gura mea va vesti lauda Ta.<br/> Că de ai fi voit jertfă, ţi-aş fi dat; arderile de tot nu le vei binevoi.<br/> Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.<br/> Fă bine, Doamne, întru bună voirea Ta, Sionului, şi să se zidească zidurile Ierusalimului.<br/> Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.<br/> </p>. Mântuiește Dumnezeule poporul Tău..., 
Doamne miluiește (de 12 ori).

<br  /><b>CANOANELE </b><br  />

<b>TRICÂNTAREA </b><br  />

Alcătuire a lui Cosma.

Irmosul de două ori și troparele pe 12, cu stihul: Slavă Ție, Dumnezeul nostru, slavă Ție. Aceasta se zice toată săptămâna și apoi, Irmosul într-amândouă stranele împreună.

<br  /><b>Cântarea 1-a, glasul al 2-lea: </b><br  />

<b>Irmosul: </b><br  />

Celui ce marea cea neumblată și cu valuri, cu dumnezeiasca porunca Sa a uscat-o, și a trece pedestru prin ea pe poporul israelitenesc l-a povățuit; Domnului să-I cântăm, căci cu slavă S-a preaslăvit.

Negrăită este smerenia Cuvântului lui Dumnezeu, că Hristos Însuși este Dumnezeu și Om; Dumnezeu nu răpire a fi socotindu-Se, când Se aseamănă în chip de rob, arată ucenicilor căci cu slavă S-a preaslăvit.

Însumi am venit să slujesc lui Adam celui ce sărăcise, cu al cărui chip m-am îmbrăcat de bunăvoie Eu, Ziditorul, bogat fiind cu Dumnezeirea, și să-Mi pun sufletul Meu răscumpărare pentru dânsul; Cel ce sunt nepătimitor cu Dumnezeirea.

Irmosul și ectenia mică.

<br  /><b>CONDAC, glasul al 3-lea: </b><br  />

<b>Podobie: </b><br  />

Ca o pârgă a firii...

Iacov plângea pentru lipsa lui Iosif, și viteazul ședea în căruță, ca un împărat fiind cinstit; că plăcerilor egiptencei atunci nefăcându-se rob, s-a mărit în schimb de la Cel ce vede inimile oamenilor și dă cunună nestricăcioasă.

<br  /><b>ICOS </b><br  />

Peste tânguire să mai adăugăm acum tânguire, și să vărsăm lacrimi, plângând împreună cu Iacov pe Iosif, cel vrednic de laudă și înțelept, pe cel ce s-a robit cu trupul, iar sufletul și l-a păzit nerobit; și a domnit peste tot Egiptul. Că Dumnezeu dă slugilot Sale cunună nestricăcioasă.

<br  /><b>Cântarea a 8-a: </b><br  />

<b>Irmosul: </b><br  />

Înfricoșatu-s-a de nespurcatul trup cel întru o podoabă cu sufletul, al tinerilor celor curați și s-a depărtat focul cel neîncetat, ce se hrănise cu multă uscătură; și văpaia cea pururea vie potolindu-se, cântare vecuitoare se cântă: Pe Domnul toate lucrurile lăudați-L și-L preaînălțați întru toți vecii.

Atunci vor cunoaște toți că sunteți ucenicii Mei, de veți păzi poruncile Mele, zis-a Mântuitorul prietenilor Săi, mergând la Patimă; pace să aveți între voi și cu toți, și gândind la cele smerite vă veți înălța și Domn pe Mine cunoscându-Mă, lăudați-Mă și Mă preaînălțați întru toți vecii.

Rânduiala voastră a celor de un neam să vă fie potrivnică obiceiului păgânesc; că socoteala cea de sine volnică, este tiranie, nu sorțul Meu. Deci cel ce voiește între voi să fie mai ales, să se facă mai mic decât toți ceilalți; și Domn pe Mine cunoscându-Mă, lăudați-Mă, și Mă preaînălțați întru toți vecii.

<br  /><b>Irmosul: </b><br  />

Să lăudăm, bine să cuvântăm și să ne închinăm Domnului, cântându-I și preaînălțindu-L pe Dânsul întru toți vecii.

Înfricoșatu-s-a de nespurcatul trup...

Nu se cântă: Ceea ce ești mai cinstită... ci îndată:

<br  /><b>Cântarea a 9-a: </b><br  />

<b>Irmosul: </b><br  />

Mărit-ai, Hristoase, pe Născătoarea de Dumnezeu, ceea ce Te-a născut pe Tine, dintru care Ziditorul nostru, în trup pătimitor asemenea nouă Te-ai îmbrăcat, dezlegătorul greșealelor noastre. Pe a fericind-o toate neamurile, pe Tine Te slăvim.

Toată întinăciunea cea din patimi lepădând, cunoștință înțeleaptă vrednică de dumnezeiasca Împărăție luați, zis-ai mai înainte Apostolilor Tăi. Cel ce ești înțelepciunea a toate, întru care veți fi slăviți, strălucind mai luminat decât soarele.

Zis-ai, Doamne, ucenicilor Tăi: Uitându-vă la Mine, să nu gândiți cu mândrie, ci să vă plecați spre cele smerite. Beți paharul Meu, pe care Eu îl beau și veți fi slăviți cu Mine întru Împărăția Tatălui Meu.

Și iarăși Irmosul: Mărit-ai, Hristoase, pe Născătoarea... Și o metanie până la pământ.

<br  /><b>Luminânda </b> se zice de trei ori, rar și cu cântare dulce. Aceasta se cântă până la Joia cea Mare; însăși podobia, glasul al 3-lea:

Cămara Ta, Mântuitorul meu, o văd împodobită, și îmbrăcăminte nu am, ca să intru într-însa. Luminează-mi haina sufletului meu, Dătătorule de lumină, și mă mântuiește.

<br  /><b>LA LAUDE </b><br  />

<b>Se pun stihirile pe 4, glasul 1, însuși glasul: </b><br  />

Mergând Domnul spre Patima cea de bunăvoie, a zis Apostolilor pe cale: Iată ne suim în Ierusalim, și Se va da Fiul Omului precum scrie pentru Dânsul. Să venim dar și noi cu gânduri curate, să mergem împreună cu Dânsul și împreună să ne răstignim; și pentru Dânsul să murim față de plăcerile lumești, ca să și viețuim împreună cu Dânsul și să-L auzim pe El, zicând: De acum nu Mă voi mai sui în Ierusalimul cel pământesc, ca să pătimesc; ci Mă voi sui la Tatăl Meu și Tatăl vostru, la Dumnezeul Meu și Dumnezeul vostru, și împreună vă voi înălța pe voi la Ierusalimul cel de sus, în Împărăția cerurilor (de două ori).

<br  /><b>Glasul al 5-lea: </b><br  />

Ajungând noi, credincioșii, la Patima cea mântuitoare a lui Hristos Dumnezeu, să slăvim îndelungă-răbdarea Lui cea nespusă; ca prin milostivirea Lui să ne ridice cu El și pe noi, cei omorâți de păcat, ca un bun și de oameni iubitor (de două ori).

<br  /><b>Slavă..., Și acum..., același glas: </b><br  />

Doamne, venind spre Patimă, întărind pe ucenicii Tăi, ai zis deosebi luându-i pe dânșii: Cum nu vă aduceți aminte de cuvintele Mele, pe care mai înainte le-am spus vouă, că este scris: că orice proroc nu va fi ucis într-altă parte, decât numai în Ierusalim?

Acum dar a venit vremea de care am spus vouă: că iată Mă dau în mâinele păcătoșilor să Mă batjocorească; care și pe Cruce pironindu-Mă și dându-Mă îngropării, Mă vor socoti ca pe un mort urât. Însă, îndrăzniți, că a treia zi Mă voi scula, spre bucuria credincioșilor și spre viața veșnică.

<br  /><b>LA STIHOAVNĂ </b><br  />

<b>Stihira, glasul al 5-lea, însuși glasul: </b><br  />

Doamne, nepricepându-se mama fiilor lui Zevedei, pentru taina cea nespusă a rânduielii Tale, a cerut de la Tine, ca să dăruiești fiilor ei cinstea împărăției celei vremelnice. Dar în locul aceleia ai făgăduit prietenilor Tăi să bea paharul morții; care, înainte de a-l bea, Însuți ai zis că este curățitor de păcate. Pentru aceasta grăim Ție: Mântuirea sufletelor noastre, slavă Ție.

<br  /><b>Stih: </b><br  />

Umplutu-ne-am dimineața de mila Ta ...

Doamne, învățând pe ucenicii Tăi să gândească cele mai desăvârșite, le-ai zis să nu se asemene neamurilor, ca să stăpânească pe cei mai mici. Că nu va fi așa între voi, ucenicii Mei, că din voia Mea sunt sărac; ci cel mai mare dintre voi să fie slujitor tuturor, și cel ce stăpânește, ca cel stăpânit; și cel ales a fi mai întâi, ca cel mai de jos. Că și Eu însumi am venit ca să slujesc lui Adam celui ce sărăcise, și să-Mi dau sufletul răscumpărare pentru mulți, care Îmi cântă: Slavă Ție.

Stih, glasul al 8-lea: Și să fie lumina Domnului Dumnezeului nostru peste noi...

Temându-ne, fraților, de pedeapsa smochinului celui uscat pentru nerodire, să aducem roade vrednice de pocăință lui Hristos, Celui ce ne dă mare milă.

<br  /><b>Slavă..., Și acum..., același glas: </b><br  />

Adoua Evă aflând șarpele pe egipteanca, se nevoia să împiedice pe Iosif prin cuvinte cu momele; dar el, lăsându-și haina, a fugit de păcat. Și, fiind gol, nu s-a rușinat, ca și cel întâi-zidit mai înainte de călcarea poruncii. Pentru rugăciunele lui, Hristoase, miluiește-ne pe noi.

Apoi: Bine este a ne mărturisi Domnului... Și celelalte după obicei, cu metanii.

Apoi Apolisul: Domnul, Cel ce vine la patimă de bună voie, Hristos, Adevăratul Dumnezeul nostru... Tot acest apolis se zice și Marți și Miercuri.

Se cuvine a ști: Că nu se citesc catisme la Ceasul întâi și la al nouălea, în Săptămâna aceasta Mare; ci numai cei trei Psalmi al Ceasului. Iar al treilea și al șaselea Ceas îl citim cu catisme.

<h2>LA CEASUL AL ȘASELEA</h2>

<br  /><b>Troparul Proorociei, glasul al 6-lea: </b><br  />

Cu suflet umilit cădem înaintea Ta și ne rugăm Ție, Mântuitorul lumii. Că Tu ești Dumnezeul celor ce se pocăiesc.

<br  /><b>Slavă..., Și acum..., tot aceasta. </b><br  />

<b>PROCHIMEN, glasul al 4-lea: </b><br  />

Când a întors Domnul robia Sionului, ne-am umplut de mângâiere.

<br  /><b>Stih: </b><br  />

Atunci s-a umplut de bucurie gura noastră și limba noastră de veselie.

<br  /><b>Din Proorocia, lui Iezechiel (1:1-20), citire: </b><br  />

În anul al treizecilea, în ziua a cincea a lunii a patra, când mă aflam între robi, la râul Chebar, mi s-au deschis cerurile și am văzut niște vedenii dumnezeiești. În ziua a cincea a lunii a patra, în anul al cincilea ai robirii regelui Ioiachim, a fost cuvântul Domnului către mine, preotul Iezechiel, fiul lui Buzi, preotul, la râul Chebar, în țara Caldeilor. Acolo a fost peste mine mâna Domnului. Eu priveam și iată venea dinspre miazănoapte un vânt vijelios, un nor mare și un val de foc, care răspândea în toate părțile raze strălucitoare; iar în mijlocul focului strălucea ca un metal în văpaie. Și în mijloc am văzut ceva ca patru fiare, a căror înfățișare semăna cu chipul omenesc. Fiecare din ele avea patru fețe și fiecare din ele avea patru aripi.

Picioarele lor erau drepte, iar copitele picioarelor lor erau cum sunt copitele picioarelor de vițel și scânteiau ca arama strălucitoare, iar aripile lor erau sprintene. De cele patru părți ele aveau sub aripi mâini de om și toate patru își aveau fețele lor și aripile lor. Aripile lor se atingeau una de alta, și când mergeau, fiarele nu se întorceau, ci fiecare mergea drept înainte. Fețele lor? - Toate patru aveau câte o fată de om înainte, toate patru aveau câte o față de leu la dreapta, toate patru aveau câte o față de bou la stânga și toate patru mai aveau și câte o față de vultur în spate. Fețele lor și aripile lor erau despărțite în partea de sus, și, la fiecare, două din aripi erau întinse, iar două le acopereau trupul. Fiecare fiară mergea drept înainte și mergea încotro îi dădea duhul să meargă și în mersul său nu se întorcea. Înfățișarea acestor fiare se asemăna cu înfățișarea cărbunilor aprinși, cu înfățișarea unor făclii aprinse; printre fiare curgea foc, iar din foc țâșneau raze și fulgere. Fiarele alergau înainte și înapoi iute ca fulgerul. Când mă uitam eu la fiare, iată am văzut jos, lângă aceste fiare, câte o roată la fiecare din cele patru fețe ale lor. Aceste roți, după înfățișarea lor, parcă erau de crisolit, iar după făptură toate aveau aceeași înfățișare. Și după alcătuirea și după făptura lor ele parcă erau vârâte una în alta. Ele înaintau în toate cele patru părți, și în timpul mersului nu se întorceau.

Obezile lor formau un cerc larg și de o înălțime înfricoșătoare și aceste obezi la toate patru erau pline de ochi de jur împrejur. Când mergeau fiarele, mergeau și roțile de lângă ele, și când se ridicau fiarele de la pământ, se ridicau și roțile. Ele mergeau încotro le da duhul să meargă și roțile se ridicau împreună, căci duh de viață era și în roți.

<br  /><b>PROCHIMEN, glasul al 6-lea: </b><br  />

De n-ar zidi Domnul casa, în zadar s-ar osteni cei ce o zidesc.

<br  /><b>Stih: </b><br  />

De n-ar păzi Domnul cetatea, în zadar ar priveghea cel ce o păzește.

Apoi:
Degrab să ne întâmpine pe noi îndurările Tale... Sfinte Dumnezeule... cu închinăciuni. Și după Tatăl nostru... Condacul zilei. Doamne miluiește ...(de 40 de ori).

Și celelalte, după obicei.

<h2>VECERNIA CU LITURGHIA DARURILOR ÎNAINTESFINȚITE, LUNI SPRE SEARĂ</h2>

După Psalmul cel începător, obișnuita catismă: Către Domnul când m-am necăjit...

La Doamne, strigat-am... se pun stihirile pe 10, glasul 1, însuși glasul: Mergând Domnul spre Patima cea de bunăvoie, a zis Apostolilor pe cale: Iată ne suim în Ierusalim, și Se va da Fiul Omului, precum scrie pentru Dânsul. Să venim dar și noi cu gânsuri curate, să mergem împreună cu Dânsul și împreună să ne răstignim; și pentru Dânsul să murim față de plăcerile lumești, ca să și viețuim împreună cu Dânsul și să-L auzim pe El zicând: De acum nu Mă voi mai sui în Ierusalimul cel pământesc, ca să pătimesc; ci Mă voi sui la Tatăl Meu și Tatăl vostru, și la Dumnezeul Meu și Dumnezeul vostru; și împreună vă voi înălța pe voi la Ierusalimul cel de sus, în Împărăția cerurilor (de două ori).

<br  /><b>Glasul al 5-lea: </b><br  />

Ajungând noi credincioșii la Patima cea mântuitoare a lui Hristos Dumnezeu, să slăvim îndelungă-răbdarea Lui cea nespusă; ca prin milostivirea Lui să ne ridice împreună și pe noi, cei omorâți de păcat, ca un bun și de oameni iubitor (de două ori).

Doamne, venind spre Patimă, întărind pe ucenicii Tăi, ai zis deosebi luându-i pe dânșii: Cum nu vă aduceți aminte de cuvintele Mele, pe care mai înainte le-am spus vouă, că este scris că orice proroc nu va fi ucis într-altă parte, decât numai în Ierusalim?

Acum dar a venit vremea de care am spus vouă: că iată Mă dau în mâinele păcătoșilor să Mă batjocorească; care și pe Cruce pironindu-Mă și dându-Mă îngropării, Mă vor socoti ca pe un mort urât. Însă îndrăzniți, că a treia zi Mă voi scula, spre bucuria credincioșilor și spre viața veșnică (de două ori).

Doamne, nepricepându-se mama fiilor lui Zevedei, pentru taina cea nespusă a rânduielii Tale, a cerut de la Tine, ca să dăruiești fiilor ei cinstea împărăției celei vremelnice. Dar în locul aceleia ai făgăduit prietenilor Tăi să bea paharul morții; care, înainte de a-l bea, Însuți ai zis că este curățitor de păcate. Pentru aceasta grăim Ție: Mântuirea sufletelor noastre, slavă Ție (de două ori).

Doamne, învățând pe ucenicii Tăi să gândească cele mai desăvârșite, le-ai zis sănu se asemene neamurilor, ca să stăpânească pe cei mai mici. Că nu va fi așa între voi, ucenicii Mei, că din voia Mea sunt sărac; ci cel mai mare dintre voi să fie slujitor tuturor, și cel ce stăpânește, ca cel stăpânit; și cel ales a fi mai întâi, ca cel mai de jos. Că și Eu însumi am venit ca să slujesc lui Adam celui ce sărăcise, și să-Mi dau sufletul răscumpărare pentru mulți, care Îmi cântă: Slavă Ție.

<br  /><b>Glasul al 8-lea: </b><br  />

Temându-ne, fraților, de pedeapsa smochinului celui uscat pentru nerodire, să aducem roade vrednice de pocăință lui Hristos, Celui ce ne dă mare milă.

<br  /><b>Slavă..., Și acum..., același glas: </b><br  />

Adoua Evă aflând șarpele pe egipteanca, se nevoia să împiedice pe Iosif prin cuvinte cu momele; dar el, lăsându-și haina, a fugit de păcat. Și, fiindgol, nu s-a rușinat, ca și cel întâi-zidit mai înainte de călcarea poruncii. Pentru rugăciunele lui, Hristoase, miluiește-ne pe noi.

Apoi Intrarea cu Evanghelia: Lumină lină...

<br  /><b>PROCHIMEN, glasul al 6-lea: </b><br  />

Te va binecuvânta Domnul din Sion și vei vedea bunătățile Ierusalimului în toate zilele vieții tale.

<br  /><b>Stih: </b><br  />

Fericiți toți cei ce se tem de Domnul, care umblă în căile Lui.

<br  /><b>De la Ieșire (1:1-20), citire: </b><br  />

Numele fiilor lui Israel, care au intrat în Egipt împreună cu Iacov, tatăl lor, aducând fiecare toată casa sa, sunt acestea: Ruben, Simeon, Levi și Iuda; Isahar, Zabulon și Veniamin; Dan, Neftali, Gad și Așer.

Sufletele însă ieșite din Iacov erau de toate șaptezeci și cinci, iar Iosif era de mai înainte în Egipt. Dar au murit și Iosif și toți frații lui și toți cei de pe vremea lor. Iar fiii lui Israel s-au născut în număr mare și s-au înmulțit, au crescut și s-au întărit foarte, foarte tare, și s-a umplut țara de ei. Dar s-a ridicat alt rege peste Egipt, care nu cunoscuse pe Iosif. Acesta a zis către poporul său: "Iată, neamul fiilor lui Israel e mulțime mare și e mai tare decât noi. Veniți dar să-i împilăm, ca să nu se mai înmulțească și ca nu cumva la vreme de război să se unească cu vrăjmașii noștri și, bătându-ne, să iasă din țara noastră!" De aceea au pus peste ei supraveghetori de lucrări, ca să-i împileze cu munci grele. Atunci a zidit Israel cetăți tari lui Faraon: Pitom și Ramses, care serveau lui Faraon ca hambare, și cetatea On sau Iliopolis. Însă cu cât îi împilau mai mult, cu atât mai mult se înmulțeau și se întăreau foarte, foarte tare, așa că Egiptenii se îngrozeau de fiii lui Israel. De aceea Egiptenii sileau încă și mai strașnic la muncă pe fiii lui Israel și le făceau viața amară prin munci grele, la lut, la cărămidă și la tot felul de lucru de câmp și prin alte felurite munci, la care-i sileau cu strășnicie. Ba, regele Egiptului a poruncit moașelor evreiești, care se numeau: una șifra și alta Pua, și le-a zis: "Când moșiți la evreice, să luați seama când nasc: de va fi băiat, să-l omorâți, iar de va fi fată, să o cruțați!" Moașele însă s-au temut de Dumnezeu și n-au făcut cum le poruncise regele Egiptului, ci au lăsat și pe băieți să trăiască.

Atunci a chemat regele Egiptului pe moașe și le-a zis: "pentru ce ați făcut așa și ați lăsat să trăiască și copiii de parte bărbătească?" Iar moașele au răspuns lui Faraon: "Femeile evreice nu sunt ca egiptencele, ci ele sunt voinice și nasc până nu vin moașele la ele". De aceea Dumnezeu a făcut bine moașelor, iar poporul lui Israel se înmulțea și se întărea mereu.

<br  /><b>PROCHIMEN, glasul al 8-lea: </b><br  />

Vă binecuvântăm pe voi întru numele Domnului.

<br  /><b>Stih: </b><br  />

De multe ori s-au luptat cu mine din tinerețile mele și nu m-au biruit.

<br  /><b>De la Iov (1:1-12), citire: </b><br  />

Era odată în ținutul Uz un om pe care îl chema Iov și acest om era fără prihană și drept; se temea de Dumnezeu și se ferea de ce este rău. Și i s-au născut șapte feciori și trei fete. El avea șapte mii de oi, trei mii de cămile, cinci sute de perechi de boi și cinci sute de asini și mulțime mare de slugi. Și omul acesta era cel mai de seamă dintre toți răsăritenii. Feciorii lui se duceau unul la altul și făceau ospețe în casele lor, fiecare la ziua lui, și trimiteau să cheme pe surorile lor ca să mănânce și să bea cu ei. Și apoi, când isprăveau zilele petrecerii lor, Iov chema și sfințea pe feciorii săi și se scula dis-de-dimineață și aducea arderi de tot, după numărul lor al tuturor, căci Iov zicea: "Se poate ca feciorii mei să fi păcătuit și să fi cugetat cu păcat împotriva lui Dumnezeu". Și așa făcea Iov mereu. Dar într-o zi îngerii lui Dumnezeu s-au înfățișat înaintea Domnului și Satan a venit și el printre ei. Atunci Domnul a zis către Satan: "De unde vii?" Iar Satan a răspuns Domnului și a zis: "Am dat târcoale pe pământ și m-am plimbat în sus și în jos". Și Domnul a zis către Satan: "Te-ai uitat la robul Meu Iov, că nu este nici unul ca el pe pământ fără prihană și drept și temător de Dumnezeu și care să se ferească de ce este rău?" Dar Satan a răspuns Domnului și a zis: "Ore degeaba se teme Iov de Dumnezeu? N-ai făcut Tu gard în jurul lui și în jurul casei lui și în jurul a tot ce este al lui, în toate părțile și ai binecuvântat lucrul mâinilor lui și turmele lui au umplut pământul? Dar ia întinde mâna Ta și atinge-Te de tot ce este al lui, să vedem dacă nu Te va blestema în față!" Atunci Domnul a zis către Satan: "Iată, tot ce are el este în puterea ta; numai asupra lui să nu întinzi mâna ta". Și Satan a pierit din fața lui Dumnezeu.

Apoi: Să se îndrepteze rugăciunea mea... După aceasta, Evanghelia de la Matei (24:3-35):
<p>
Și șezând El pe Muntele Măslinilor, au venit la El ucenicii, de o parte, zicând: Spune nouă când vor fi acestea și care este semnul venirii Tale și al sfârșitului veacului?
Răspunzând, Iisus le-a zis: Vedeți să nu vă amăgească cineva.
Căci mulți vor veni în numele Meu, zicând: Eu sunt Hristos, și pe mulți îi vor amăgi.
Și veți auzi de războaie și de zvonuri de războaie; luați seama să nu vă speriați, căci trebuie să fie toate, dar încă nu este sfârșitul.
Căci se va ridica neam peste neam și împărăție peste împărăție și va fi foamete și ciumă și cutremure pe alocuri.
Dar toate acestea sunt începutul durerilor.
Atunci vă vor da pe voi spre asuprire și vă vor ucide și veți fi urâți de toate neamurile pentru numele Meu.
Atunci mulți se vor sminti și se vor vinde unii pe alții; și se vor urî unii pe alții.
Și mulți prooroci mincinoși se vor scula și vor amăgi pe mulți.
Iar din pricina înmulțirii fărădelegii, iubirea multora se va răci.
Dar cel ce va răbda până sfârșit, acela se va mântui.
Și se va propovădui această Evanghelie a împărăției în toată lumea spre mărturie la toate neamurile; și atunci va veni sfârșitul.
Deci, când veți vedea urâciunea pustiirii ce s-a zis prin Daniel proorocul, stând în locul cel sfânt - cine citește să înțeleagă -
Atunci cei din Iudeea să fugă în munți.
Cel ce va fi pe casă să nu se coboare, ca să-și ia lucrurile din casă.
Iar cel ce va fi în țarină să nu se întoarcă înapoi, ca să-și ia haina.
Vai de cele însărcinate și de cele ce vor alăpta în zilele acelea!
Rugați-vă ca să nu fie fuga voastră iarna, nici sâmbăta.
Căci va fi atunci strâmtorare mare, cum n-a fost de la începutul lumii până acum și nici nu va mai fi.
Și de nu s-ar fi scurtat acele zile, n-ar mai scăpa nici un trup, dar pentru cei aleși se vor scurta acele zile.
Atunci, de vă va zice cineva: Iată, Mesia este aici sau dincolo, să nu-l credeți.
Căci se vor ridica hristoși mincinoși și prooroci mincinoși și vor da semne mari și chiar minuni, ca să amăgească, de va fi cu putință, și pe cei aleși.
Iată, v-am spus de mai înainte.
Deci, de vă vor zice vouă: Iată este în pustie, să nu ieșiți; iată este în cămări, să nu credeți.
Căci precum fulgerul iese de la răsărit și se arată până la apus, așa va fi și venirea Fiului Omului.
Căci unde va fi stârvul, acolo se vor aduna vulturii.
Iar îndată după strâmtorarea acelor zile, soarele se va întuneca și luna nu va mai da lumina ei, iar stelele vor cădea din cer și puterile cerurilor se vor zgudui.
Atunci se va arăta pe cer semnul Fiului Omului și vor plânge toate neamurile pământului și vor vedea pe Fiul Omului venind pe norii cerului, cu putere și cu slavă multă.
Și va trimite pe îngerii Săi, cu sunet mare de trâmbiță, și vor aduna pe cei aleși ai Lui din cele patru vânturi, de la marginile cerurilor până la celelalte margini.
Învățați de la smochin pilda: Când mlădița lui se face fragedă și odrăslește frunze, cunoașteți că vara e aproape.
Asemenea și voi, când veți vedea toate acestea, să știți că este aproape, la uși.
Adevărat grăiesc vouă că nu va trece neamul acesta, până ce nu vor fi toate acestea.
Cerul și pământul vor trece, dar cuvintele Mele nu vor trece.
</p>

și cealaltă rânduială a Liturghiei Darurilor Înaintesfințite, după obicei. Tot așa se face și în Marțea și în Miercurea cea Mare.

Iar de nu este Liturghie, la Doamne, strigat-am... se cântă jumătate din stihiri pe 6.

Stihiri, glasul 1: Mergând Domnul spre patima cea de bună voie... (de două ori), glasul al 5-lea: Ajungând noi credincioșii (de două ori). Doamne, nepricepându-se mama fiilor lui Zevedei, pentru taina cea nespusă... (de două ori). Slavă..., Și acum..., glasul al 5-lea: Doamne, venind spre patimă...

După aceasta, Intrarea cu Evanghelia. Lumină lină...

Apoi Prochimenul, Paremiile, Evanghelia, și: Învrednicește-ne, Doamne, în seara aceasta... Ectenia: Să plinim rugăciunile noastre cele de seară, Domnului.

La Stihoavnă, din aceleași stihiri, Stihira glasului al 5-lea: Doamne, învățând pe ucenicii Tăi... Stih: Către Tine am ridicat ochii mei... Și iar aceeași stihiră. Stih: Miluiește-ne pe noi, Doamne, Glasul al 8-lea: Temându-ne fraților, de pedeapsa smochinului..., Slavă..., Și acum..., același glas: A doua Evă aflând șarpele...

Apoi: Acum slobozește pe robul Tău... Și celelalte după obicei, cu metanii. Și după: Sfinte Dumnezeule..., cel din urmă Tatăl nostru... Și Condacul zilei: Iacov plângea pentru lipsa lui Iosif..., Doamne miluiește (de 12 ori).

La masă ne îndestulăm cu mâncare uscată; și precum săptămâna dintâi a Sfântului Post, așa și aceste zile, Lunea cea mare, Marți și Miercuri se cuvine a le petrece cu post aspru.

<h2>PAVECERNIȚA MARE</h2>

Se citește după obicei, cu metaniile și troparele cele obișnuite, la care se cântă: TRICÂNTAREA

Alcătuire a lui Andrei Criteanul.

<br  /><b>Cântarea a 2-a, glasul al 8-lea: </b><br  />

<b>Irmosul: </b><br  />

Ia aminte cerule și voi grăi și voi lăuda pe Hristos, Cel ce a venit din Fecioara cu trup.

Să mergem împreună cu Hristos la Muntele Măslinilor, și în taină cu Apostolii să petrecem împreună cu Dânsul.

Socotește, smerita mea inimă, ce este pilda morții, de care mai înainte a zis Hristos, și te trezește măcar acum.

Gătește-te însuți, o suflete al meu, spre moarte; că s-a apropiat venirea Judecătorului celui nemitarnic.

<br  /><b>A Născătoarei: </b><br  />

Preacurată Născătoare de Dumnezeu Fecioară, una prealăudată, roagă pe Fiul tău pentru robii tăi.

<br  /><b>Altă Tricântare, glas același: </b><br  />

<b>Irmosul: </b><br  />

Vedeți, vedeți, că Eu sunt Dumnezeu, Care am trecut oarecând pe Israel prin Marea Roșie, și l-am hrănit și l-am mântuit, și din robia lui Faraon l-am liberat.

Vedeți, vedeți, că Eu sunt Dumnezeu, Cel mai înainte de facerea tuturor și mai înainte de întemeierea cerului și a pământului; și știu toate, ca Cel ce sunt tot în Tatăl și pe Dânsul tot Îl port întru Mine.

Cu cuvântul am făcut cerul și pământul, că eram împreună cu Tatăl; și cu cuvântul port toate, ca un Cuvânt și Înțelepciune, putere și chip, împreună-locuitor și întocmai lucrător.

Cine a pus vremile? Cine păzește veacurile? Cine hotărăște și împreună mișcă toate? Fără numai Cel ce este fără început, pururi împreună cu Tatăl, ca raza în lumină.

O, nemăsurată iubirea Ta de oameni, Iisuse! Că ne-ai arătat nouă mai înainte vremea sfârșitului, ascunzând ceasul și adeverind arătat semnele lui.

Toate le știi, toate le cunoști, Iisuse, ca Cel ce ai întru Tine dumnezeiește toată vrednicia părintească, și porți în Tine firește pe tot Duhul Sfânt cel pururi vecuitor, împreună cu Tatăl.

Stăpâne Doamne, Făcătorul veacurilor, învrednicește-ne pe noi să auzim atunci acel sfânt glas, care va chema pe cei aleși ai Tatălui, la Împărăția Cerurilor.

<br  /><b>Slavă..., a Treimii: </b><br  />

Treime fără început, nezidită, Unime nedespărțită, ceea ce ești trei și una; Tată și Fiu și Duh, un Dumnezeu, primește cântare din limbile cele de lut, ca din guri de văpaie.

<br  /><b>Și acum..., a Născătoarei: </b><br  />

Locaș sfânt lui Dumnezeu te-ai arătat Fecioară, că întru tine sălășluindu-Se Împăratul cel ceresc trupește, a ieșit frumos, înnoind iarăși pe om întru Sine dumnezeiește.

<br  /><b>SEDEALNA, glasul al 2-lea: </b><br  />

<b>Podobie: </b><br  />

Ceea ce ești izvorul milei...

Îndemnându-Te din milostivire, Hristoase, ai mers de bunăvoie să pătimești, Făcătorule de bine, vrând să ne izbăvești pe noi din patimi și de osânda cea din iad.

Pentru aceasta lăudăm cinstitele Tale Patimi, și slăvim Mântuitorule, milostivirea Ta cea preaînaltă.

<br  /><b>Cântarea a 8-a: </b><br  />

<b>Irmosul: </b><br  />

Îngerii și cerurile, pe Cel ce Se poartă pe scaunul măririi, și ca un Dumnezeu este lăudat neîncetat, binecuvântați-L, lăudați-L și preaînălțați-L în toți vecii.

Cu adevărat ai auzit, suflete, în ce chip mai înainte a vestit Hristos dumnezeieștilor Săi ucenici, spunându-le sfârșitul; tu, cunoscându-ți sfârșitul, gătește-te dar, că vine vremea sfârșitului.

Cunoști, suflete cel neroditor, pilda slugii celei viclene; teme-te și nu fi nepurtător de grijă de darul ce ai luat, nu ca să-l ascunzi în pământ, ci ca să faci neguțătorie.

Să-ți lumineze candela ta, să se toarne în ea și untdelemn, ca și fecioarelor milostivirea; ca să afli atunci, suflete al meu, deschisă cămara cea de nuntă a lui Hristos.

Fuga cea din ziua sâmbetei și de iarnă, spunând-o Învățătorul, cu pildă grăiește de tulburarea veacului de acum celui de al șaptelea, întru care va veni ca iarna sfârșitul.

Ca iuțimea fulgerului ce trece, așa va fi atunci venirea cea înfricoșătoare a Stăpânului tău, suflete al meu. Auzit-ai? Nevoiește-te dar să fii gata.

Cnd va veni Judecătorul cu mii și miriade de cete și de Puteri îngerești, ce frică va fi atunci, suflete al meu! Ce cutremur! Vai mie, când vor sta toți goi.

Binecuvântăm pe Tatăl și pe Fiul și pe Sfântul Duh, Dumnezeu.

Un Dumnezeu este Treimea, nemutându-Se Tatăl în a fi Fiu, nici Fiul schimbându-Se în purcedere; ci, osebite și împreună pe câte treile, o lumină, un Dumnezeu slăvesc în veci.

<br  /><b>Și acum..., a Născătoarei: </b><br  />

Pentru rugăciunile Născătoarei de Dumnezeu, primește rugăciunea noastră, Dumnezeule; și trimite milele Tale spre toți din destul, și dă pacea Ta poporului Tău.

<br  /><b>Irmosul: </b><br  />

Să lăudăm bine să cuvântăm și să ne închinăm Domnului, cântându-I și preaînălțindu-L pe Dânsul întru toți vecii.

<br  /><b>Cântarea a 9-a: </b><br  />

<b>Irmosul: </b><br  />

Nașterea pururea Fecioarei ceea ce s-a arătat mai înainte în munte primitorului de Lege, prin foc și prin rug, spre mântuirea noastră a credincioșilor, cu cântări neîncetate o mărim.

Auzit-ai, suflete, pe Judecătorul strigând dinainte, și învățându-te pentru vremea sfârșitului, gătește-ți lucrurile cele de ieșire de aici; ca nu cumva să te lepede Dumnezeu ca pe un netrebnic.

De la smochin te învață, o suflete, pentru sfârșit; când îi sunt tinete frunzele și-i odrăslesc ramurile, iată după aceea vine vremea secerișului; și tu, când vei vedea acestea, să cunoști că este lingă uși.

Cine altul, afară de Tine, știe pe Tatăl Tău? Sau cine afară de Tine știe ceasul sau ziua? Că în Tine sunt toate vistieriile înțelepciunii, Hristoase Dumnezeule.

Cărțile se vor deschide atunci, când se vor pune scaunele, și se vor vădi faptele stând toți goi; că toate sunt descoperite înainte lui Dumnezeu.

Vine Judecătorul tuturor spre scoatere la judecată; Cel ce șade pe scaun de heruvimi, și a stat înaintea lui Pilat ca un vinovat, și a pătimit toate, ca să mântuiască pe Adam.

Apropiatu-s-au nouă Paștile cele mari și dumnezeiești. Că Hristos ne învață, că vor fi după două zile, mai înainte însemnând ziua Patimii, în care Se va aduce jertfă Tatălui.

Lângă Crucea Ta, Mântuitorule, stând Maica Ta, și văzând junghierea Ta cea fără dreptate, a strigat: Vai mie, Fiul meu, lumina cea neapusă! Strălucește lumină tuturor, Soare al slavei.

<br  /><b>Slavă..., a Treimii: </b><br  />

O, Unime Sfântă, Treime ce ești o Dumnezeire și Treime-Unime, Dumnezeule, fire în trei Fețe, slavă de o cinste și nedespărțită, izbăvește sufletele noastre din primejdii.

<br  /><b>Și acum..., a Născătoarei: </b><br  />

Primește, Hristoase, pe Maica Ta, în rugăciune, ca prin mijlocirile ei să împaci lumea, să întărești sceptrurile împărăției, și să unești într-una Bisericile Tale.

Apoi, Irmosul Cântării a 9-a: Nașterea pururea-Fecioarei... Și metanie până la pământ. Sfinte Dumnezeule... Și după Tatăl nostru... Condacul zilei.

Apoi: Doamne al puterilor fii cu noi... Și cealaltă rânduială, după obicei.

<h1>PRIVEGHEREA ÎN SFÂNTA ȘI MAREA ZI MARȚI</h1>

<h2>LA UTRENIE</h2>

Aliluia, pe glasul al 8-lea, troparul: Iată Mirele vine în miezul nopții... de la Privegherea de Luni, de trei ori. Apoi, obișnuitele Catisme.

<br  /><b>După întâia Catismă, Sedealna, glasul al 4-lea: </b><br  />

<b>Podobie: </b><br  />

Cel ce Te-ai înălțat pe Cruce...

Pe Mirele, fraților, să-L iubim, candelele noastre să le îngrijim, în virtuți strălucind și în credință dreaptă; ca să intrăm împreună cu Dânsul la nuntă gătiți, cu fecioarele cele înțelepte ale Domnului. Că Mirele, ca un Dumnezeu, dă tuturor dar cunună nestricăcioasă.

<br  /><b>Slavă..., Și acum..., tot aceasta. </b>..

<br  /><b>După a doua Catismă, Sedealna, glasul al 4-lea: </b><br  />

<b>Podobie: </b><br  />

Spăimântatu-s-a Iosif...

Sfat al fărădelegii asupra Ta, Mântuitorule, adunând din pizmă cu viclenie preoții și cărturarii, au îndemnat pe Iuda la vânzare. Pentru aceasta ieșind fără de rușine, a grăit asupra Ta mulțimii celei fără de lege, zicând: Ce-mi veți da mie și eu voi da pe El în mâinele voastre? Mântuiește sufletele noastre, Doamne, de osânda acestuia.

<br  /><b>Slavă..., Și acum..., tot aceasta. </b><br  />

<b>După a treia Catismă, Sedealna, glasul al 8-lea: </b><br  />

<b>Podobie: </b><br  />

Pe Înțelepciunea și Cuvântul...

Iuda, cel cu mintea iubitoare de argint, s-a întărâtat asupra învățătorului, vrăjmașul; s-a sfătuit, a gândit vânzarea, a căzut din lumină, primind întunericul; a tocmit prețul și a vândut pe Cel fără de preț. Pentru aceasta a și aflat răsplătire, precum a făcut ticălosul: spânzurare și moarte cu durere. Pe noi izbăvește-ne, Hristoase, Dumnezeule de parte lui, iertare de greșeale dăruind celor ce prăznuim, cu dragoste, preacuratele Tale patimi.

<br  /><b>Slavă..., Și acum..., tot aceasta. </b><br  />

Apoi Evanghelia de la Matei (22:15-23:39):
<p>
Atunci s-au dus fariseii și au ținut sfat ca să-L prindă pe El în cuvânt.
Și au trimis la El pe ucenicii lor, împreună cu irodianii, zicând: Învățătorule, știm că ești omul adevărului și întru adevăr înveți calea lui Dumnezeu și nu-Ți pasă de nimeni, pentru că nu cauți la fața oamenilor.
Spune-ne deci nouă: Ce Ți se pare? Se cuvine să dăm dajdie Cezarului sau nu?
Iar Iisus, cunoscând viclenia lor, le-a răspuns: Ce Mă ispitiți, fățarnicilor?
Arătați-Mi banul de dajdie. Iar ei I-au adus un dinar.
Iisus le-a zis: Al cui e chipul acesta și inscripția de pe el?
Răspuns-au ei: Ale Cezarului. Atunci a zis lor: Dați deci Cezarului cele ce sunt ale Cezarului și lui Dumnezeu cele ce sunt ale lui Dumnezeu.
Auzind aceasta, s-au minunat și, lăsându-L, s-au dus.
În ziua aceea, s-au apropiat de El saducheii, cei ce zic că nu este înviere, și L-au întrebat,
Zicând: Învățătorule, Moise a zis: Dacă cineva moare neavând copii, fratele lui să ia de soție pe cea văduvă și să ridice urmași fratelui său.
Deci erau, la noi, șapte frați; și cel dintâi s-a însurat și a murit și, neavând urmaș, a lăsat pe femeia sa fratelui său.
Asemenea și al doilea și al treilea, până la al șaptelea.
În urma tuturor a murit și femeia.
La înviere, deci, a cărui dintre cei șapte va fi femeia? Căci toți au avut-o de soție.
Răspunzând, Iisus le-a zis: Vă rătăciți neștiind Scripturile, nici puterea lui Dumnezeu.
Căci la înviere, nici nu se însoară, nici nu se mărită, ci sunt ca îngerii lui Dumnezeu în cer.
Iar despre învierea morților, au n-ați citit ce vi s-a spus vouă de Dumnezeu, zicând:
"Eu sunt Dumnezeul lui Avraam și Dumnezeul lui Isaac și Dumnezeul lui Iacov"? Nu este Dumnezeul morților, ci al viilor.
Iar mulțimile, ascultându-L, erau uimite de învățătura Lui.
Și auzind fariseii că a închis gura saducheilor, s-au adunat laolaltă.
Unul dintre ei, învățător de Lege, ispitindu-L pe Iisus, L-a întrebat:
Învățătorule, care poruncă este mai mare în Lege?
El i-a răspuns: Să iubești pe Domnul Dumnezeul tău, cu toată inima ta, cu tot sufletul tău și cu tot cugetul tău.
Aceasta este marea și întâia poruncă.
Iar a doua, la fel ca aceasta: Să iubești pe aproapele tău ca pe tine însuți.
În aceste două porunci se cuprind toată Legea și proorocii.
Și fiind adunați fariseii, i-a întrebat Iisus,
Zicând: Ce vi se pare despre Hristos? Al cui Fiu este? Zis-au Lui: Al lui David.
Zis-a lor: Cum deci David, în duh, Îl numește pe El Domn? - zicând:
"Zis-a Domnul Domnului meu: Șezi de-a dreapta Mea, până ce voi pune pe vrăjmașii Tăi așternut picioarelor Tale".
Deci dacă David Îl numește pe El domn, cum este fiu al lui?
Și nimeni nu putea să-I răspundă cuvânt și nici n-a mai îndrăznit cineva, din ziua aceea, să-L mai întrebe.

Atunci a vorbit Iisus mulțimilor și ucenicilor Săi,
Zicând: Cărturarii și fariseii au șezut în scaunul lui Moise;
Deci toate câte vă vor zice vouă, faceți-le și păziți-le; dar după faptele lor nu faceți, că ei zic, dar nu fac.
Că leagă sarcini grele și cu anevoie de purtat și le pun pe umerii oamenilor, iar ei nici cu degetul nu voiesc să le miște.
Toate faptele lor le fac ca să fie priviți de oameni; căci își lățesc filacteriile și își măresc ciucurii de pe poale.
Și le place să stea în capul mesei la ospețe și în băncile dintâi, în sinagogi,
Și să li se plece lumea în piețe și să fie numiți de oameni: Rabi.
Voi însă să nu vă numiți rabi, că unul este Învățătorul vostru: Hristos, iar voi toți sunteți frați.
Și tată al vostru să nu numiți pe pământ, că Tatăl vostru unul este, Cel din ceruri.
Nici învățători să nu vă numiți, că Învățătorul vostru este unul: Hristos.
Și care este mai mare între voi să fie slujitorul vostru.
Cine se va înălța pe sine se va smeri, și cine se va smeri pe sine se va înălța.
Vai vouă, cărturarilor și fariseilor fățarnici! Că închideți împărăția cerurilor înaintea oamenilor; că voi nu intrați, și nici pe cei ce vor să intre nu-i lăsați.
Vai vouă, cărturarilor și fariseilor fățarnici! Că mâncați casele văduvelor și cu fățărnicie vă rugați îndelung; pentru aceasta mai multă osândă veți lua.
Vai vouă, cărturarilor și fariseilor fățarnici! Că înconjurați marea și uscatul ca să faceți un ucenic, și dacă l-ați făcut, îl faceți fiu al gheenei și îndoit decât voi.
Vai vouă, călăuze oarbe, care ziceți: Cel ce se va jura pe templu nu este cu nimic legat, dar cel ce se va jura pe aurul templului este legat.
Nebuni și orbi! Ce este mai mare, aurul sau templul care sfințește aurul?
Ziceți iar: Cel ce se va jura pe altar cu nimic nu este legat, dar cel ce se va jura pe darul ce este deasupra altarului este legat.
Nebuni și orbi! Ce este mai mare, darul sau altarul care sfințește darul?
Deci, cel ce se jură pe altar se jură pe el și pe toate câte sunt deasupra lui.
Deci cel ce se jură pe templu se jură pe el și pe Cel care locuiește în el.
Cel ce se jură pe cer se jură pe tronul lui Dumnezeu și pe Cel ce șade pe el.
Vai vouă, cărturarilor și fariseilor fățarnici! Că dați zeciuială din izmă, din mărar și din chimen, dar ați lăsat părțile mai grele ale Legii: judecata, mila și credința; pe acestea trebuia să le faceți și pe acelea să nu le lăsați
Călăuze oarbe care strecurați țânțarul și înghițiți cămila!
Vai vouă, cărturarilor și fariseilor fățarnici! Că voi curățiți partea din afară a paharului și a blidului, iar înăuntru sunt pline de răpire și de lăcomie.
Fariseule orb! Curăță întâi partea dinăuntru a paharului și a blidului, ca să fie curată și cea din afară.
Vai vouă, cărturarilor și fariseilor fățarnici! Că semănați cu mormintele cele văruite, care pe din afară se arată frumoase, înăuntru însă sunt pline de oase de morți și de toată necurăția.
Așa și voi, pe din afară vă arătați drepți oamenilor, înăuntru însă sunteți plini de fățărnicie și de fărădelege.
Vai vouă, cărturarilor și fariseilor fățarnici! Că zidiți mormintele proorocilor și împodobiți pe ale drepților,
Și ziceți: De am fi fost noi în zilele părinților noștri, n-am fi fost părtași cu ei la vărsarea sângelui proorocilor.
Astfel, dar, mărturisiți voi înșivă că sunteți fii ai celor ce au ucis pe prooroci.
Dar voi întreceți măsura părinților voștri!
Șerpi, pui de vipere, cum veți scăpa de osânda gheenei?
De aceea, iată Eu trimit la voi prooroci și înțelepți și cărturari; dintre ei veți ucide și veți răstigni; dintre ei veți biciui în sinagogi și-i veți urmări din cetate în cetate,
Ca să cadă asupra voastră tot sângele drepților răspândit pe pământ, de la sângele dreptului Abel, până la sângele lui Zaharia, fiul lui Varahia, pe care l-ați ucis între templu și altar.
Adevărat grăiesc vouă, vor veni acestea toate asupra acestui neam.
Ierusalime, Ierusalime, care omori pe prooroci și cu pietre ucizi pe cei trimiși la tine; de câte ori am voit să adun pe fiii tăi, după cum adună pasărea puii săi sub aripi, dar nu ați voit.
Iată, casa voastră vi se lasă pustie;
Căci vă zic vouă: De acum nu Mă veți mai vedea, până când nu veți zice: Binecuvântat este Cel ce vine întru numele Domnului.
</p>

<b>Psalmul 50:</b> <p> Miluieşte-mă, Dumnezeule, după mare mila Ta<br/> Şi după mulţimea îndurărilor Tale, şterge fărădelegea mea.<br/> Mai vârtos mă spală de fărădelegea mea şi de păcatul meu mă curăţeşte.<br/> Că fărădelegea mea eu o cunosc şi păcatul meu înaintea mea este pururea.<br/> Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.<br/> Că iată întru fărădelegi m-am zămislit şi în păcate m-a născut maica mea.<br/> Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.<br/> Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.<br/> Auzului meu vei da bucurie şi veselie; bucura-se-vor oasele mele cele smerite.<br/> Întoarce faţa Ta de la păcatele mele şi toate fărădelegile mele şterge-le.<br/> Inimă curată zideşte intru mine, Dumnezeule şi duh drept înnoieşte întru cele dinlăuntru ale mele.<br/> Nu mă lepăda de la faţa Ta şi Duhul Tău cel sfânt nu-l lua de la mine.<br/> Dă-mi mie bucuria mântuirii Tale şi cu duh stăpânitor mă întăreşte.<br/> Învăţa-voi pe cei fără de lege căile Tale şi cei necredincioşi la Tine se vor întoarce.<br/> Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.<br/> Doamne, buzele mele vei deschide şi gura mea va vesti lauda Ta.<br/> Că de ai fi voit jertfă, ţi-aş fi dat; arderile de tot nu le vei binevoi.<br/> Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.<br/> Fă bine, Doamne, întru bună voirea Ta, Sionului, şi să se zidească zidurile Ierusalimului.<br/> Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.<br/> </p>.

Mântuiește, Dumnezeule, poporul Tău... Doamne miluiește (de 12 ori). Și ecfonisul: Cu mila și cu îndurările... Îndată Ectenia mică.

<br  /><b>CONDAC, glasul al 2-lea: </b><br  />

<b>Podobie: </b><br  />

Cele de sus căutând...

La ceasul sfârșitului, suflete, gândind, și de tăierea smochinului temându-te, talantul cel dat ție cu iubire de osteneală, lucrează-l, ticăloase, priveghind și grăind: Să nu rămânem afară din cămara lui Hristos.

<br  /><b>ICOS </b><br  />

Pentru ce te lenevești, ticălosul meu suflet? Pentru ce ți se nălucesc fără de vreme griji netrebnice? Pentru ce te zăbovești cu lucruri trecătoare? Ceasul cel de apoi acum este, și ne vom despărți de la acestea de aicea. Până când ai vreme, trezește-te, grăind: Greșit-am Ție, Mântuitorul meu, să nu mă tai ca pe smochinul cel neroditor; ci ca un îndurat milostivește-Te, Hristoase, spre mine, cel ce grăiesc cu frică: Să nu rămân afară din cămara lui Hristos.

<br  /><b>TRICÂNTAREA </b><br  />

Alcătuire a lui Cosma.

Irmosul de două ori, cu troparele pe 12, apoi iarăși Irmosul în amândouă stranele împreună.

<br  /><b>Cântarea a 8-a, glasul al 2-lea: </b><br  />

<b>Irmosul: </b><br  />

Poruncii tiranice cei trei cuvioși tineri nesupunându-se, în cuptor fiind aruncați au mărturisit pe Dumnezeu cântând: Binecuvântați lucrurile Domnului pe Domnul.

Să lepădăm lenea departe de la noi, și să întâmpinăm pe Hristos, Mirele cel fără de moarte, cu făclii luminoase și cu cântări, grăind: Binecuvântați lucrurile Domnului pe Domnul.

Să avem din destul în vasele sufletului nostru untdelemn de împărtășire, ca nefăcând vremea răsplătirilor vreme de cumpărare, să cântăm: Binecuvântați lucrurile Domnului pe Domnul.

Câți ați luat talantul de la Dumnezeu, înmulțiți-vă harul încă pe atâta, cu ajutorul lui Hristos, Celui ce l-a dat, cântând: Binecuvântați lucrurile Domnului pe Domnul.

Să lăudăm, bine să cuvântăm și să ne închinăm Domnului, cântându-I și preaînălțându-L pe Dânsul întru toți vecii.

Și iarăși Irmosul: Poruncii tiranice...

Nu se cântă: Ceea ce ești mai cinstită... ci îndată:

<br  /><b>Cântarea a 9-a: </b><br  />

<b>Irmosul: </b><br  />

Ceea ce pe Dumnezeu cel neîncăput, în pântece L-ai încăput și bucurie lumii ai născut, pe tine te lăudăm, Preasfântă Fecioară.

Zis-ai ucenicilor, Bunule, privegheați, că nu știți ceasul în care va veni Domnul, să răsplătească fiecăruia.

La a doua venire a Ta, cea înfricoșătoare, Stăpâne, să mă rânduiești împreună cu oile cele de-a dreapta, trecând cu vederea mulțimea greșealelor mele.

Iar în loc de: Cuvine-se cu adevărat..., se zice Irmosul: Ceea ce pe Dumnezeu...

<br  /><b>Luminânda </b>: Cămara Ta, Mântuitorul meu... de 3 ori.

<br  /><b>LA LAUDE </b><br  />

Se pun stihirile pe patru și se cântă stihiri idiomele, repetându-le, glasul 1: Întru strălucirile sfinților Tăi cum voi intra eu, nevrednicul? Că de voi cuteza să intru împreună în cămară, haină mă vădește, că nu este de nuntă, și legat mă vor scoate îngerii afară. Curățește-mi, Doamne, întinăciunea sufletului meu, și mă mântuiește, ca un iubitor de oameni (de două ori).

<br  /><b>Glasul al 2-lea: </b><br  />

De lenea sufletului dormitând eu, Hristoase, Mirele nostru, n-am agonisit candelă aprinsă din virtuți, și m-am asemănat fecioarelor celor neînțelepte, trândăvind în vremea lucrării. Stăpâne, nu-mi închide milostivirile îndurărilor Tale, ci scuturând somnul meu cel întunecat, scoală-mă și mă primește în cămara Ta, împreună cu fecioarele cele înțelepte, unde este glasul cel curat al celor ce prăznuiesc și cântă neîncetat: Doamne, slavă Ție(de două ori).

<br  /><b>Slavă..., Și acum..., glasul al 4-lea: </b><br  />

Auzind, suflete, de osânda celui ce a ascuns talantul, nu ascunde cuvântul lui Dumnezeu, ci vestește minunile Lui, ca înmulțind harul, să intri întru bucuria Domnului Tău.

<br  /><b>LA STIHOAVNĂ </b><br  />

<b>Aceste stihiri idiomele, glasul al 6-lea: </b><br  />

Veniți, credincioșilor, să lucrăm Stăpânului cu osârdie, că împarte slugilor bogăție; și fiecare din noi să înmulțim talantul harului după măsură. Unul să aducă înțelepciune prin fapte bune; iar altul să săvârșească slujba luminării; credinciosul să împărtășească cuvântul său celui ce nu știe tainele, și altul să-și împartă bogăția săracilor. Că așa vom înmulți împrumutul. Și ca niște economi credincioși ai harului, ne vom învrednici de bucuria Stăpânului. De care învrednicește-ne pe noi, Hristoase, Dumnezeule, ca un iubitor de oameni.

<br  /><b>Stih: </b><br  />

Umplutu-ne-am dimineața de mila Ta, Doamne...

Când vei veni întru slavă, Iisuse, cu puterile îngerești, și vei ședea pe scaunul de judecată, să nu mă desparți pe mine, Păstorule cel bun; că știi căile cele de-a dreapta, iar cele de-a stânga sunt strâmbe. Deci să nu mă pierzi împreună cu caprele, pe mine cel înțelenit în păcat. Ci numărându-mă cu oile cele de-a dreapta, să mă mântuiești, ca un iubitor de oameni.

<br  /><b>Stih: </b><br  />

Și să fie lumina Domnului Dumnezeului nostru peste noi...

Mire, Cel ce ești mai frumos cu podoaba decât toți oameni, Care ne-ai chemat pe noi la ospățul cel duhovnicesc al nunții Tale, dezbracă-mă de chipul cel ticălos al greșealelor mele, prin împărtășirea pătimirilor Tale, și împodobindu-mă cu haina slavei frumuseții Tale, fă-mă împreună-șezător luminat la masa împărăției Tale, ca un milostiv.

<br  /><b>Slavă..., Și acum..., glasul al 7-lea: </b><br  />

Iată că își încredințează Stăpânul talantul Său ție, suflete al meu. Primește darul cu frică, împrumută pe Cel ce ți l-a dat, împarte-l la săraci și câștigă prieten pe Domnul, ca să stai de-a dreapta Lui, când va veni cu slavă și vei auzi glasul cel fericit: Intră slugă întru bucuria Domnului tău. Căreia mă învrednicește pe mine cel rătăcit, Mântuitorule, pentru mare mila Ta.

Cealaltă rânduială, după obicei. Ceasurile cu obișnuitele Catisme și citirea Evangheliei.

<h2>LA CEASUL AL ȘASELEA</h2>

<br  /><b>Troparul Proorociei, glasul 1: </b><br  />

Iartă-ne de prisosit, Mântuitorule, nouă, celor ce am greșit fără de măsură, și ne învrednicește să ne închinăm sfintei Învierii Tale fără osândă; pentru rugăciunile Preacuratei Maicii Tale, Unule, mult-Milostive.

<br  /><b>Slavă..., Și acum..., tot aceasta. </b><br  />

<b>PROCHIMEN, glasul al 6-lea: </b><br  />

Că la Domnul este mila și multă mântuire la El și El va izbăvi pe Israel din toate fărădelegile lui.

<br  /><b>Stih: </b><br  />

Dintru adâncuri am strigat către Tine, Doamne! Doamne, auzi glasul meu.

<br  /><b>Din Proorocia lui Iezechiel (I, 21-28), citire: </b><br  />

Când mergeau acelea, mergeau și acestea, și când acelea se opreau, se opreau și acestea; iar când acelea se ridicau de la pământ, atunci împreună cu ele se ridicau și roțile, pentru că duh de viață era și în roți.

Deasupra capetelor fiarelor se vedea un fel de boltă, întinsă sus, deasupra capetelor lor, care semăna cu cristalul cel mai curat; Iar sub bolta aceasta erau întinse aripile fiarelor una spre alta, și fiecare fiară mai avea câte două aripi, care le acopereau trupurile; Când mergeau fiarele, auzeam fâlfâitul aripilor lor, ca un vuiet de ape mari, ca glasul Celui Atotputernic zgomot strașnic, ca zgomotul dintr-un lagăr ostășesc; iar când ele se opreau, își lăsau aripile în jos. După ce fiarele se opreau și își lăsau aripile în jos, zgomotul se auzea încă sub bolta ce se întindea deasupra capetelor lor. Pe bolta de deasupra capetelor fiarelor era ceva care semăna cu un tron și la înfățișare era ca piatra de safir; iar sus pe acest tron era ca un chip de om. Și am mai văzut ceva, ca un metal înroșit în foc, ca niște foc, sub care se afla acel chip de om și care lumina împrejur; de la coapsele acelui chip de om în sus și de la coapsele chipului aceluia în jos se vedea un fel de foc, un fel de lumină strălucitoare care-l împresura de jur împrejur. Cum este curcubeul ce se află pe cer la vreme de ploaie, așa era înfățișarea acelei lumini strălucitoare care-l înconjura. Astfel era chipul slavei Domnului. Și când am văzut eu aceasta, am căzut cu fața la pământ.

<br  /><b>PROCHIMEN, glasul al 4-lea: </b><br  />

Să nădăjduiască Israel în Domnul, de acum și până în veac.

<br  /><b>Stih: </b><br  />

Doamne, nu s-a mândrit inima mea, nici nu s-au înălțat ochii mei.

Și celelalte toate, precum s-a arătat Luni.

<h2>VECERNIA CU LITURGHIA DARURILOR ÎNAINTESFINȚITE, MARȚI SPRE SEARĂ</h2>

După Psalmul începător, obișnuita Catismă.

La Doamne, strigat-am... se pun stihirile pe 10. Și se cântă aceste stihiri idiomele, glasul 1:

În strălucirile sfinților Tăi, cum voi intra eu nevrednicul? Că de voi cuteza să intru împreună în cămară, haina mă vădește că nu este de nuntă, și legat mă vor scoate îngerii afară. Curățește-mi, Doamne, întinăciunea sufletului meu și mă mântuiește, ca un iubitor de oameni (de două ori).

<br  /><b>Glasul al 2-lea: </b><br  />

De lenea sufletului meu dormitând eu, Mire-Hristoase, n-am agonisit candelă aprinsă din virtuți și m-am asemănat fecioarelor celor neînțelepte, trândăvind în vremea lucrării. Stăpâne, nu-mi închide milostivirile îndurărilor Tale, ci scuturând somnul meu cel întunecat, scoală-mă și mă primește în cămara Ta, împreună cu  fecioarele cele înțelepte, unde este glasul cel curat al celor ce prăznuiesc și cântă neîncetat: Doamne, slavă Ție (de două ori).

<br  /><b>Glasul al 4-lea: </b><br  />

Auzind, suflete, de osânda celui ce a ascuns talantul, nu ascunde cuvântul lui Dumnezeu, ci vestește minunile Lui, ca înmulțind harul să intri întru bucuria Domnului tău (de două ori).

<br  /><b>Glasul al 6-lea: </b><br  />

Veniți, credincioșilor, să lucrăm Stăpânului cu osârdie, că împarte slugilor bogăție; și fiecare din noi să înmulțim talantul harului după măsură. Unul să aducă înțelepciune prin fapte bune; iar altul să săvârșească slujba luminării; credinciosul să împărtășească cuvântul său celui ce nu știe tainele, și altul să-și împartă bogăția săracilor. Că așa vom înmulți împrumutul. Și ca niște economi credincioși ai harului, ne vom învrednici de bucuria Stăpânului. De care învrednicește-ne pe noi, Hristoase, Dumnezeule, ca un iubitor de oameni (de două ori).

Când vei veni întru slavă, Iisuse, cu puterile îngerești, și vei ședea pe scaunul de judecată, să nu mă desparți pe mine, Păstorule cel bun; că știi căile cele de-a dreapta, iar cele de-a stânga sunt strâmbe. Deci să nu mă pierzi împreună cu caprele, pe mine cel înțelenit în păcat. Ci numărându-mă cu oile cele de-a dreapta, să mă mântuiești, ca un iubitor de oameni.

Mire, Cel ce ești mai frumos cu podoaba decât toți oameni, Care ne-ai chemat pe noi la ospățul cel duhovnicesc al nunții Tale, dezbracă-mă de chipul cel ticălos al greșelelor mele, prin împărtășirea pătimirilor Tale, și împodobindu-mă cu haina slavei frumuseții Tale, fă-mă împreună-șezător luminat la masa împărăției Tale, ca un Milostiv.

<br  /><b>Slavă..., Și acum..., glasul al 7-lea: </b><br  />

Iată că își încredințează Stăpânul talantul Său ție, suflete al meu. Primește darul cu frică, împrumută pe Cel ce ți l-a dat, împarte-l la săraci și câștigă prieten pe Domnul, ca să stai de-a dreapta Lui, când va veni cu slavă și vei auzi glasul cel fericit: Intră slugă întru bucuria Domnului tău. Căreia mă învrednicește pe mine cel rătăcit, Mântuitorule, pentru mare mila Ta.

Intrarea cu Evanghelia. Lumină lină...

<br  /><b>PROCHIMEN, glasul al 6-lea: </b><br  />

Scoală-Te, Doamne, întru odihna Ta, Tu și chivotul sfințirii Tale.

<br  /><b>Stih: </b><br  />

Adu-Ți aminte, Doamne, de David și de toate blândețele lui.

<br  /><b>De la Ieșire (2:5-10), citire: </b><br  />

Atunci s-a pogorât fata lui Faraon la râu să se scalde, și roabele ei o însoriră pe malul râului. Și văzând coșul în păpuriș, ea a trimis pe una din roabele sale să-l aducă. Și, deschizându-l, a văzut copilul: era un băiat care plângea. Atunci i s-a făcut milă de el fetei lui Faraon și a zis: "Acesta este dintre copiii Evreilor". Iar sora copilului a zis către fata lui Faraon: "Voiești să mă duc să-ți chem o doică dintre evreice, ca să alăpteze copilul?" Fata lui Faraon i-a zis: "Du-te!" și s-a dus copila și a chemat pe mama pruncului.

Atunci fata lui Faraon i-a zis: "Ia-mi copilul acesta și mi-l alăptează, că eu am să-ti plătesc! " și a luat femeia copilul și l-a alăptat. După ce a crescut copilul, doica l-a dus la fata lui Faraon și i-a fost ca fiu și i-a pus numele Moise, pentru că își zicea: "Din apă l-am scos!"

<br  /><b>PROCHIMEN, glasul al 4-lea: </b><br  />

Iată acum ce este bun și ce este frumos, decât numai a locui frații împreună.

<br  /><b>Stih: </b><br  />

Acesta este ca mirul pe cap, care se coboară pe barbă, pe barba lui Aaron.

<br  /><b>De la Iov (1:13-22), citire: </b><br  />

Într-o zi, când feciorii și fetele lui Iov mâncau și beau vin în casa fratelui lor mai mare, a sosit un vestitor la Iov și i-a spus: "Boii erau la arătură și asinele pășteau pe lângă ei; Atunci Sabeenii au năvălit asupra lor, au pus mâna pe vite, și pe robi i-au trecut prin ascuțișul sabiei. Și am scăpat numai eu singur și am venit să-ți dau de veste!" Nu a sfârșit vorba bine și altul a sosit și a spus: "Focul lui Dumnezeu a căzut din cer și a ars oile tale și pe robii tăi și i-a mistuit. Și am scăpat numai eu singur și am venit să-ți dau de veste!" Nu a sfârșit vorba bine și altul a sosit și a spus: "Caldeii, împărțiți în trei cete, au dat năvală peste cămilele tale și le-au ridicat și pe robi i-au trecut prin ascuțișul sabiei. Și am scăpat numai eu singur și am venit să-ți dau de veste!" Nu sfârșise vorba bine și altul a sosit și a spus: "Feciorii tăi și fetele tale mâncau și beau vin în casa fratelui lor mai mare, și iată că un vânt puternic s-a stârnit dinspre pustiu și a izbit în cele patru colțuri ale casei și casa s-a prăbușit peste tineri și ei au murit. Și am scăpat numai eu singur și am venit să-ți dau de veste". Atunci Iov s-a sculat și-a sfâșiat veșmântul, s-a ras pe cap și, căzând la pământ, s-a închinat, și a rostit: "Gol am ieșit din pântecele mamei mele și gol mă voi întoarce în pământ! Domnul a dat, Domnul a luat; fie numele Domnului binecuvântat!" Și întru toate acestea, Iov nu a păcătuit și nu a rostit nici un cuvânt de hulă împotriva lui Dumnezeu.

Și îndată: Să se îndrepteze rugăciunea mea...
Evanghelia de la Matei (24:36-26:2):
<p>
Iar de ziua și de ceasul acela nimeni nu știe, nici îngerii din ceruri, nici Fiul, ci numai Tatăl.
Și precum a fost în zilele lui Noe, așa va fi venirea Fiului Omului.
Căci precum în zilele acelea dinainte de potop, oamenii mâncau și beau, se însurau și se măritau, până în ziua când a intrat Noe în corabie,
Și n-au știut până ce a venit potopul și i-a luat pe toți, la fel va fi și venirea Fiului Omului.
Atunci, din doi care vor fi în țarină, unul se va lua și altul se va lăsa.
Din două care vor măcina la moară, una se va lua și alta se va lăsa.
Privegheați deci, că nu știți în care zi vine Domnul vostru.
Aceea cunoașteți, că de-ar ști stăpânul casei la ce strajă din noapte vine furul, ar priveghea și n-ar lăsa să i se spargă casa.
De aceea și voi fiți gata, că în ceasul în care nu gândiți Fiul Omului va veni.
Cine, oare, este sluga credincioasă și înțeleaptă pe care a pus-o stăpânul peste slugile sale, ca să le dea hrană la timp?
Fericită este sluga aceea, pe care venind stăpânul său, o va afla făcând așa.
Adevărat zic vouă că peste toate avuțiile sale o va pune.
Iar dacă acea slugă, rea fiind, va zice în inima sa: Stăpânul meu întârzie,
Și va începe să bată pe cei ce slujesc împreună cu el, să mănânce și să bea cu bețivii,
Veni-va stăpânul slugii aceleia în ziua când nu se așteaptă și în ceasul pe care nu-l cunoaște,
Și o va tăia din dregătorie și partea ei o va pune cu fățarnicii. Acolo va fi plângerea și scrâșnirea dinților.

Împărăția cerurilor se va asemăna cu zece fecioare, care luând candelele lor, au ieșit în întâmpinarea mirelui.
Cinci însă dintre ele erau fără minte, iar cinci înțelepte.
Căci cele fără minte, luând candelele, n-au luat cu sine untdelemn.
Iar cele înțelepte au luat untdelemn în vase, odată cu candelele lor.
Dar mirele întârziind, au ațipit toate și au adormit.
Iar la miezul nopții s-a făcut strigare: Iată, mirele vine! Ieșiți întru întâmpinarea lui!
Atunci s-au deșteptat toate acele fecioare și au împodobit candelele lor.
Și cele fără minte au zis către cele înțelepte: Dați-ne din untdelemnul vostru, că se sting candelele noastre.
Dar cele înțelepte le-au răspuns, zicând: Nu, ca nu cumva să nu ne ajungă nici nouă și nici vouă. Mai bine mergeți la cei ce vând și cumpărați pentru voi.
Deci plecând ele ca să cumpere, a venit mirele și cele ce erau gata au intrat cu el la nuntă și ușa s-a închis.
Iar mai pe urmă, au sosit și celelalte fecioare, zicând: Doamne, Doamne, deschide-ne nouă.
Iar el, răspunzând, a zis: Adevărat zic vouă: Nu vă cunosc pe voi.
Drept aceea, privegheați, că nu știți ziua, nici ceasul când vine Fiul Omului.
Și mai este ca un om care, plecând departe, și-a chemat slugile și le-a dat pe mână avuția sa.
Unuia i-a dat cinci talanți, altuia doi, altuia unul, fiecăruia după puterea lui și a plecat.
Îndată, mergând, cel ce luase cinci talanți a lucrat cu ei și a câștigat alți cinci talanți.
De asemenea și cel cu doi a câștigat alți doi.
Iar cel ce luase un talant s-a dus, a săpat o groapă în pământ și a ascuns argintul stăpânului său.
După multă vreme a venit și stăpânul acelor slugi și a făcut socoteala cu ele.
Și apropiindu-se cel care luase cinci talanți, a adus alți cinci talanți, zicând: Doamne, cinci talanți mi-ai dat, iată alți cinci talanți am câștigat cu ei.
Zis-a lui stăpânul: Bine, slugă bună și credincioasă, peste puține ai fost credincioasă, peste multe te voi pune; intră întru bucuria domnului tău.
Apropiindu-se și cel cu doi talanți, a zis: Doamne, doi talanți mi-ai dat, iată alți doi talanți am câștigat cu ei.
Zis-a lui stăpânul: Bine, slugă bună și credincioasă, peste puține ai fost credincioasă, peste multe te voi pune; intră întru bucuria domnului tău.
Apropiindu-se apoi și cel care primise un talant, a zis: Doamne, te-am știut că ești om aspru, care seceri unde n-ai semănat și aduni de unde n-ai împrăștiat.
Și temându-mă, m-am dus de am ascuns talantul tău în pământ; iată ai ce este al tău.
Și răspunzând stăpânul său i-a zis: Slugă vicleană și leneșă, știai că secer unde n-am semănat și adun de unde n-am împrăștiat?
Se cuvenea deci ca tu să pui banii mei la zarafi, și eu, venind, aș fi luat ce este al meu cu dobândă.
Luați deci de la el talantul și dați-l celui ce are zece talanți.
Căci tot celui ce are i se va da și-i va prisosi, iar de la cel ce n-are și ce are i se va lua.
Iar pe sluga netrebnică aruncați-o întru întunericul cel mai din afară. Acolo va fi plângerea și scrâșnirea dinților.
Când va veni Fiul Omului întru slava Sa, și toți sfinții îngeri cu El, atunci va ședea pe tronul slavei Sale.
Și se vor aduna înaintea Lui toate neamurile și-i va despărți pe unii de alții, precum desparte păstorul oile de capre.
Și va pune oile de-a dreapta Sa, iar caprele de-a stânga.
Atunci va zice Împăratul celor de-a dreapta Lui: Veniți, binecuvântații Tatălui Meu, moșteniți împărăția cea pregătită vouă de la întemeierea lumii.
Căci flămând am fost și Mi-ați dat să mănânc; însetat am fost și Mi-ați dat să beau; străin am fost și M-ați primit;
Gol am fost și M-ați îmbrăcat; bolnav am fost și M-ați cercetat; în temniță am fost și ați venit la Mine.
Atunci drepții Îi vor răspunde, zicând: Doamne, când Te-am văzut flămând și Te-am hrănit? Sau însetat și Ți-am dat să bei?
Sau când Te-am văzut străin și Te-am primit, sau gol și Te-am îmbrăcat?
Sau când Te-am văzut bolnav sau în temniță și am venit la Tine?
Iar Împăratul, răspunzând, va zice către ei: Adevărat zic vouă, întrucât ați făcut unuia dintr-acești frați ai Mei, prea mici, Mie Mi-ați făcut.
Atunci va zice și celor de-a stânga: Duceți-vă de la Mine, blestemaților, în focul cel veșnic, care este gătit diavolului și îngerilor lui.
Căci flămând am fost și nu Mi-ați dat să mănânc; însetat am fost și nu Mi-ați dat să beau;
Străin am fost și nu M-ați primit; gol, și nu M-ați îmbrăcat; bolnav și în temniță, și nu M-ați cercetat.
Atunci vor răspunde și ei, zicând: Doamne, când Te-am văzut flămând, sau însetat, sau străin, sau gol, sau bolnav, sau în temniță și nu Ți-am slujit?
El însă le va răspunde, zicând: Adevărat zic vouă: Întrucât nu ați făcut unuia dintre acești prea mici, nici Mie nu Mi-ați făcut.
Și vor merge aceștia la osândă veșnică, iar drepții la viață veșnică.

Iar după ce a sfârșit toate aceste cuvinte, a zis Iisus către ucenicii Săi:
Știți că peste două zile va fi Paștile și Fiul Omului va fi dat să fie răstignit.
</p>

și cealaltă rânduială a Liturghiei Darurilor Înaintesfințite.

<h2>PAVECERNIȚA MARE </h2>

La care se cântă Tricântarea, alcătuire a lui Andrei Criteanul.

<br  /><b>Cântarea a 3-a, glasul al 2-lea: </b><br  />

<b>Irmosul: </b><br  />

Mintea mea cea neroditoare, arat-o aducătoare de roadă, Dumnezeule, Lucrătorul celor bune și Săditorul celor folositoare, cu milostivirea Lui.

Este vremea sfârșitului; să ne întoarcem deci, învață Hristos, că va veni într-o clipeală; va veni și nu va zăbovi, ca să judece lumea sa.

Arătând Hristos, că fără de veste va fi venirea Lui, a grăit de stricăciunea cea negândită, ce s-a adus pe pământ odinioară, pe vremea lui Noe.

Cămara s-a deschis, și împreună cu ea s-a împodobit și dumnezeiasca nuntă; Mirele este aproape, chemându-ne pe noi; deci să ne pregătim.

Casa lui Simon Te-a încăput, Împărate Iisuse, pe Tine, Cel neîncăput pretutindeni, și femeia păcătoasa Te-a uns cu mir.

Umplându-se femeia de mireasmă tainică, Mântuitorule, s-a izbăvit de mirosul cel urât dintâi al multor păcate; că Tu izvorăști mirul vieții.

Tu Însuți Hristoase, fiind hrana cea cerească, viața celor flămânzi, ai mâncat cu oamenii, arătând mai înainte smerenia Ta.

Ucenicul cel nemulțumitor lepădându-se de Tine, Hristoase, și întorcându-se spre vindecarea Ta, a îndemnat împotriva Ta toată adunarea gloatelor celor fără de lege.

Ție, Fiului, împreună și Tatălui și Duhului celui drept, unei firi mă închin și o laud, despărțind-o, după Fețe și unind-o după ființă.

<br  /><b>Și acum..., a Născătoarei: </b><br  />

Mielușeaua care Te-a născut pe Tine, Păstorul și Mielul, Iisuse Dumnezeule, pururi se roagă pentru toți pământenii, cei ce cred în Tine.

<br  /><b>SEDEALNA, glas 1: </b><br  />

<b>Podobie: </b><br  />

Ceata îngerească...

Iată s-a adunat cu dușmănie sfatul cel cu adevărat viclean, să judece spre moarte ca pe un vinovat, pe Cel ce șade sus, ca un Judecător și Domn. Acum se adună Irod cu Pilat, împreună și Ana și Caiafa, să cerceteze pe Cel ce este singurul îndelung-Răbdător.

<br  /><b>Cântarea a 8-a: </b><br  />

<b>Irmosul: </b><br  />

Pe cel ce a închipuit dinainte în rug lui Moise minunea Fecioarei, în muntele Sinai oarecând, lăudați-L, binecuvântați-L și preaînălțați-L întru toți vecii.

Nu ca neștiind vremea sfârșitului, Cel ce stăpânește veacurile a spus mai înainte că nu știe ziua aceea; ci ca să pună hotar tuturor spre umilință.

Când vei ședea, Judecătorule, despărțind ca un păstor, precum ai zis, caprele de oi, să nu ne lipsești, Mântuitorule, de starea aceea de-a dreapta Ta, cea dumnezeiască.

Tu ești Paștile noastre, Cel ce Te-ai jertfit pentru toți ca un miel și ca o jertfă, și iertare de greșeale; dumnezeieștile Tale Patimi le preaînălțăm Hristoase întru toți vecii.

Cu moara, cu țarina și cu casa s-a asemănat toată viața aceasta, o suflete al meu.

Pentru aceasta dobândește inimă pregătită către Dumnezeu, ca să nu lași nimic din trup stricăciunii.

Nu numai la farisei și la Simon ai voit a intra în casă la masă, Mântuitorule, ci încă și vameșii și păcătoasele se îndestulează de milostivirea Ta.

Poftind dragostea de bani vânzătorul Iuda, deșertându-se mirul, a început a gândi vinderea Stăpânului, și venind la cei fără de lege, i-a tocmit prețul.

O, ce mâini fericite! O, ce păr și ce buze, ale păcătoasei pocăite! Cu care a vărsat mirul pe picioarele Tale, Mântuitorule, ștergându-le și des sărutându-le.

Șezând Tu, Cuvinte, femeia a venit la Tine, și plângând la picioarele Tale, Mântuitorule, a deșertat alabastrul cu mir pe capul Tău, Cel ce Însuți ești mirul cel fără de moarte.

Binecuvântăm pe Tatăl și pe Fiul și pe Sfântul Duh, Dumnezeu.

Împreună cu Tatăl și pe Fiul și pe Sfântul Duh, pe Sfânta Treime întru o Dumnezeire, o slăvim grăind: Sfânt, Sfânt, Sfânt ești în veci.

<br  /><b>Și acum..., a Născătoarei: </b><br  />

Pentru rugăciunile Preacuratei Maicii Tale, Mântuitorule, și ale Apostolilor Tăi, trimite nouă milele Tale din destul, și dă pacea Ta poporului Tău.

Să lăudăm, bine să cuvântăm și să ne închinăm Domnului, cinstindu-I și preaînălțindu-L pe Dânsul întru toți vecii.

<br  /><b>Irmosul: </b><br  />
Pe Cel ce a închipuit dinainte...

<br  /><b>Cântarea a 9-a: </b><br  />

<b>Irmosul: </b><br  />

Pe ceea ce a zămislit în pântece după trup, mai presus de fire, pe Cuvântul Care a strălucit din Tatăl fără de ani, pe singura Născătoare de Dumnezeu, cu credință să o mărim (de două ori).

Vremea este a lucrului, scopul -- mântuirea. Deci, luându-ți talantul, suflete al meu, adică chipul cel dintâi, cumpără-ți viața cea veșnică.

Împodobindu-ne sufletele ca niște făclii luminoase, să intrăm împreună cu Mirele, care merge la nunta cea nestricăcioasă, mai înainte până ce nu se închide ușa.

Vrând să arăți tuturor, Iisuse, umilința Ta cea mai presus de fire, Te-ai ospătat cinând în casa lui Simon, Cel ce ești hrana celor flămânzi.

Pâinea cea făcătoare de viață fiind, Iisuse, ai mâncat la Simon fariseul, ca păcătoasa să dobândească harul Tău cel fără de preț, prin vărsarea mirului.

Mâinile îmi sunt întinate, buzele îmi sunt de desfrânată, viața necurată, iar mădularele stricate; dar lasă și mă iartă, strigat-a păcătoasa către Hristos.

Venind femeia la picioarele Tale, Mântuitorule, a turnat mirul, umplând locul de bună mireasmă, și umplându-se și de mirul iertării faptelor celor rele.

De miresme sunt bogată, iar de virtuți sunt săracă; cele ce am Îți aduc Ție; dă-mi și Tu cele ce ai; dar lasă-mi și mă iartă, strigat-a păcătoasa către Hristos.

La mine este mir stricăcios, iar la Tine este mirul vieții, că mir este numele Tău, care se varsă spre cei vrednici; dar lasă-mi și mă iartă, strigat-a păcătoasa către Hristos.

<br  /><b>Slavă..., a Treimii: </b><br  />

Fără de început ești, Părinte, nezidit ești, Fiule, de un scaun ești, Duhule; Unul întreit după fire și întreit după fețe, un Dumnezeu adevărat.

<br  /><b>Și acum..., a Născătoarei: </b><br  />

Născătoare de Dumnezeu, nădejdea celor ce te cinstesc pururea, nu înceta rugând pe Cel ce S-a născut din tine, să mă izbăvesc din primejdii și din toate încercările.

Și iarăși Irmosul: Pe ceea ce a zămislit... Și o metanie până la pământ. Apoi: Sfinte Dumnezeule... Și după Tatăl nostru... Condacul zilei și: Doamne al Puterilor fii cu noi... Și cealaltă rânduială, după obicei.

<h1>PRIVEGHEREA ÎN SFÂNTA ȘI MAREA MIERCURI</h1>

<h2>LA UTRENIE</h2>

După cei șase Psalmi, Aliluia, pe glasul al 8-lea și troparul: Iată Mirele vine în miezul nopții... (de trei ori). Caută-l Luni, la Utrenie. Apoi obișnuitele Catisme.

<br  /><b>După întâia Catismă, Sedealna, glasul al 3-lea: </b><br  />

<b>Podobie: </b><br  />

De frumusețea fecioriei tale...

Păcătoasa a venit la Tine, vărsând mir cu lacrimi pe picioarele Tale, Iubitorule de oameni, și s-a vindecat cu porunca Ta de mirosul greu al răutăților; iar ucenicul cel nemulțumitor, suflând împotriva harului Tău, l-a lepădat pe el și s-a amestecat cu noroiul, vînzându-Te pentru dragostea banilor. Slavă Hristoase, milostivirii Tale.

<br  /><b>Slavă..., Și acum..., tot aceasta. </b><br  />

<b>După a doua Catismă, Sedealna, glasul al 4-lea: </b><br  />

<b>Podobie: </b><br  />

Degrab ne întâmpină...

Iuda cel înșelător poftind iubirea de argint, a gândit cu vicleșug să Te vândă, Doamne, pe Tine comoara vieții. Pentru aceasta și îmbătându-se, a alergat la iudei și a zis călcătorilor de lege: Ce vreți să-mi dați, și eu Îl voi da pe El vouă, ca să-L răstigniți?

<br  /><b>Slavă..., Și acum..., tot aceasta. </b><br  />

<b>După a treia Catismă, Sedealna, glasul 1: </b><br  />

<b>Podobie: </b><br  />

Mormântul tău...

Păcătoasa ștergând cu căldură preacuratele Tale picioare, cu părul capului ei, și din adânc suspinând, a grăit cu plângere: Îndurate, nu mă lepăda, nici nu mă urî Dumnezeul meu, ci mă primește pe mine, ceea ce mă pocăiesc, și mă mântuiește, ca un iubitor de oameni.

<br  /><b>Slavă..., Și acum..., tot aceasta. </b><br  />

Apoi Evanghelia de la Ioan (12:17-50):
<p>
Deci da mărturie mulțimea care era cu El, când l-a strigat pe Lazăr din mormânt și l-a înviat din morți.
De aceea L-a și întâmpinat mulțimea, pentru că auzise că El a făcut minunea aceasta.
Deci fariseii ziceau între ei: Vedeți că nimic nu folosiți! Iată, lumea s-a dus după El.
Și erau niște elini din cei ce se suiseră să se închine la sărbătoare.
Deci aceștia au venit la Filip, cel ce era din Betsaida Galileii, și l-au rugat zicând: Doamne, voim să vedem pe Iisus.
Filip a venit și i-a spus la Andrei, și Andrei și Filip au venit și I-au spus lui Iisus.
Iar Iisus le-a răspuns, zicând: A venit ceasul ca să fie preaslăvit Fiul Omului.
Adevărat, adevărat zic vouă că dacă grăuntele de grâu, când cade în pământ, nu va muri, rămâne singur; iar dacă va muri, aduce multă roadă.
Cel ce își iubește sufletul îl va pierde; iar cel ce își urăște sufletul în lumea aceasta îl va păstra pentru viața veșnică.
Dacă-Mi slujește cineva, să-Mi urmeze, și unde sunt Eu, acolo va fi și slujitorul Meu. Dacă-Mi slujește cineva, Tatăl Meu îl va cinsti.
Acum sufletul Meu e tulburat, și ce voi zice? Părinte, izbăvește-Mă, de ceasul acesta. Dar pentru aceasta am venit în ceasul acesta.
Părinte, preaslăvește-Ți numele! Atunci a venit glas din cer: Și L-am preaslăvit și iarăși Îl voi preaslăvi.
Iar mulțimea care sta și auzea zicea: A fost tunet! Alții ziceau: Înger I-a vorbit!
Iisus a răspuns și a zis: Nu pentru Mine s-a făcut glasul acesta, ci pentru voi.
Acum este judecata acestei lumi; acum stăpânitorul lumii acesteia va fi aruncat afară.
Iar Eu, când Mă voi înălța de pe pământ, îi voi trage pe toți la Mine.
Iar aceasta zicea, arătând cu ce moarte avea să moară.
I-a răspuns deci mulțimea: Noi am auzit din Lege că Hristosul rămâne în veac; și cum zici Tu că Fiul Omului trebuie să fie înălțat? Cine este acesta, Fiul Omului?
Deci le-a zis Iisus: Încă puțină vreme Lumina este cu voi. Umblați cât aveți Lumina ca să nu vă prindă întunericul. Căci cel ce umblă în întuneric nu știe unde merge.
Cât aveți Lumina, credeți în Lumină, ca să fiți fii ai Luminii. Acestea le-a vorbit Iisus și, plecând, S-a ascuns de ei.
Și, deși a făcut atâtea minuni înaintea lor, ei tot nu credeau în El,
Ca să se împlinească cuvântul proorocului Isaia, pe care l-a zis: "Doamne, cine a crezut în ceea ce a auzit de la noi? Și brațul Domnului cui s-a descoperit?"
De aceea nu puteau să creadă, că iarăși a zis Isaia:
Au orbit ochii lor și a împietrit inima lor, ca să nu vadă cu ochii și să nu înțeleagă cu inima și ca nu cumva să se întoarcă și Eu să-i vindec
Acestea a zis Isaia, când a văzut slava Lui și a grăit despre El.
Totuși și dintre căpetenii mulți au crezut în El, dar nu mărturiseau din pricina fariseilor, ca să nu fie izgoniți din sinagogă;
Căci au iubit slava oamenilor mai mult decât slava lui Dumnezeu.
Iar Iisus a strigat și a zis: Cel ce crede în Mine nu crede în Mine, ci în Cel ce M-a trimis pe Mine.
Și cel ce Mă vede pe Mine vede pe Cel ce M-a trimis pe Mine.
Eu, Lumină am venit în lume, ca tot cel ce crede în Mine să nu rămână întuneric.
Și dacă aude cineva cuvintele Mele și nu le păzește, nu Eu îl judec; căci n-am venit ca să judec lumea ci ca să mântuiesc lumea.
Cine Mă nesocotește pe Mine și nu primește cuvintele Mele are judecător ca să-l judece: cuvântul pe care l-am spus acela îl va judeca în ziua cea de apoi.
Pentru că Eu n-am vorbit de la Mine, ci Tatăl care M-a trimis, Acesta Mi-a dat poruncă ce să spun și ce să vorbesc.
Și știu că porunca Lui este viața veșnică. Deci cele ce vorbesc Eu, precum Mi-a spus Mie Tatăl, așa vorbesc.
</p>
 <b>Psalmul 50:</b> <p> Miluieşte-mă, Dumnezeule, după mare mila Ta<br/> Şi după mulţimea îndurărilor Tale, şterge fărădelegea mea.<br/> Mai vârtos mă spală de fărădelegea mea şi de păcatul meu mă curăţeşte.<br/> Că fărădelegea mea eu o cunosc şi păcatul meu înaintea mea este pururea.<br/> Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.<br/> Că iată întru fărădelegi m-am zămislit şi în păcate m-a născut maica mea.<br/> Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.<br/> Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.<br/> Auzului meu vei da bucurie şi veselie; bucura-se-vor oasele mele cele smerite.<br/> Întoarce faţa Ta de la păcatele mele şi toate fărădelegile mele şterge-le.<br/> Inimă curată zideşte intru mine, Dumnezeule şi duh drept înnoieşte întru cele dinlăuntru ale mele.<br/> Nu mă lepăda de la faţa Ta şi Duhul Tău cel sfânt nu-l lua de la mine.<br/> Dă-mi mie bucuria mântuirii Tale şi cu duh stăpânitor mă întăreşte.<br/> Învăţa-voi pe cei fără de lege căile Tale şi cei necredincioşi la Tine se vor întoarce.<br/> Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.<br/> Doamne, buzele mele vei deschide şi gura mea va vesti lauda Ta.<br/> Că de ai fi voit jertfă, ţi-aş fi dat; arderile de tot nu le vei binevoi.<br/> Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.<br/> Fă bine, Doamne, întru bună voirea Ta, Sionului, şi să se zidească zidurile Ierusalimului.<br/> Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.<br/> </p>.

<br  /><b>TRICÂNTAREA </b><br  />

Alcătuire a lui Cosma.

Irmosul de două ori și troparele pe 12; apoi iarăși Irmosul, în amândouă stranele împreună.

<br  /><b>Cântarea a 3-a, glasul al 2-lea: </b><br  />

<b>Irmosul: </b><br  />

Pe piatra credinței întărindu-mă, lărgit-ai gura mea asupra vrăjmașilor mei; că s-a veselit duhul meu a cânta: Nu este sfânt ca Dumnezeul nostru, și nu este drept afară de tine, Doamne.

În deșert și cu minte înrăutățită se adună adunarea celor fără de lege, ca să Te dovedească vrednic de pierzare, pe Tine, Hristoase Mântuitorule; Căruia cântăm: Tu ești Dumnezeul nostru, și nu este sfânt afară de Tine, Doamne.

Sfatul cel cumplit al celor fără de lege, fiind cu suflet împotrivitor lui Dumnezeu, se sfătuiește să ucidă ca pe un netrebnic pe Hristos cel drept; Căruia cântăm: Tu ești Dumnezeul nostru, și nu este sfânt afară de Tine, Doamne.

Și îndată ectenia mică.

<br  /><b>CONDAC, glasul al 4-lea: </b><br  />

<b>Podobie: </b><br  />

Cel ce Te-ai înălțat pe cruce...

Mai mult decât desfrânata făcând fărădelege, ploi de lacrimi nicicum nu Ți-am adus, Bunule; dar cu tăcere rugându-mă, cad către Tine, sărutând cu dragoste preacuratele Tale picioare. Ca să-mi dai iertare de greșeli ca un Stăpân, mie celui ce grăiesc: Mântuitorule, de întinăciunea faptelor mele curățește-mă.

<br  /><b>ICOS </b><br  />

Femeia care era mai înainte desfrânată, degrab s-a arătat înțeleaptă, urând lucrurile păcatului celui rușinos și plăcerile trupului; aducându-și aminte de rușinea cea mare și de osânda pedepsei, pe care o vor răbda desfrânatele și risipitorii, dintre care cel dintâi fiind eu, mă îngrozesc; dar petrec în obiceiul cel rău, eu nebunul. Iar femeia cea desfrânată temându-se și sârguindu-se, a venit degrabă grăind către Izbăvitorul: Iubitorule de oameni și îndurate, izbăvește-mă de întinăciunea faptelor mele.

<br  /><b>Cântarea a 8-a: </b><br  />

<b>Irmosul: </b><br  />

Cuvântul tiranului pentru că biruia, de șapte ori cuptorul a fost ars oarecând; în care tinerii nu s-au ars, porunca regelui călcând. Ci au cântat: Toate lucrurile Domnului pe Domul lăudați-L, și-L preaînălțați în toți vecii.

Turnând femeia mir scump pe domnescul Tău creștet cel dumnezeiesc și înfricoșător, Hristoase, a cuprins tălpile Tale cele neîntinate cu mâini întinate și a grăit: Toate lucrurile Domnului pe Domnul lăudați-L, și-L preaînălțați în toți vecii.

Cu lacrimi a spălat picioarele Ziditorului cea vinovată în păcate, și le-a șters cu părul său; pentru aceea nu a pierdut izbăvirea faptelor ei de viață, ci a grăit: Toate lucrurile Domnului pe Domnul lăudați-L, și-L preaînălțați în toți vecii.

Săvârșitu-s-a izbăvirea celei recunoscătoare prin mântuitoarele milostiviri și din izvorul lacrimilor, cu care spălându-se prin mărturisire nu s-a rușinat, ci a grăit: Toate lucrurile Domnului pe Domnul lăudați-L, și-L preaînălțați în toți vecii.

Să lăudăm, bine să cuvântăm și să ne închinăm Domnului, cântându-I și preaînălțându-L pe Dânsul întru toți vecii.

<br  /><b>Irmosul: </b><br  />
Cuvântul tiranului...

Ceea ce ești mai cinstită... nu se cântă.

<br  /><b>Cântarea a 9-a: </b><br  />

<b>Irmosul: </b><br  />

Cu suflete curate și cu buze neîntinate, veniți să mărim pe cea nepătată și preacurată Maica lui Emanuel, prin ea aducând rugăciuni Celui ce S-a născut dintrî-însa; milostivește-Te spre sufletele noastre, Hristoase Dumnezeule, și ne mântuiește pe noi.

Arătându-se nemulțumitor, viclean și pizmaș, Iuda cel rău a vândut harul cel vrednic de Dumnezeu, prin care s-a dezlegat datoria păcatelor, neguțătorind harul cel iubitor de Dumnezeu. Milostivește-Te spre sufletele noastre, Hristoase Dumnezeule, și ne miluiește pe noi.

Iuda, lepădându-se de prietenia lui Hristos pentru aur, mergând a zis mai-marilor celor fără de lege: Ce-mi veți da mie, și eu voi da vouă precum voiți pe Hristos, pe Care Îl căutați? Milostivește-Te spre sufletele noastre, Hristoase Dumnezeule, și ne mântuiește.

O, iubirea ta de arginți cea orbitoare, neîmpăcatule, din care ai luat uitare de cele ce ai învățat! Că nici toată lumea nu este de un preț cu sufletul, și din deznădejde te-ai sugrumat, însuți spânzurându-te, vânzătorule. Milostivește-Te spre sufletele noastre, Hristoase, Dumnezeule, și ne mântuiește.

Și iarăși irmosul: Cu suflete curate...

<br  /><b>Luminânda </b><br  />

Cămara Ta, Mântuitorul meu, o văd împodobită, și îmbrăcăminte nu am, ca să intru într-însa. Luminează-mi haina sufletului meu, Dătătorule de lumină, și mă mântuiește (de trei ori).

<br  /><b>LA LAUDE </b><br  />

<b>Se pun stihirile pe 4, glas 1, însuși glasul: </b><br  />

Pe Tine, Fiul Fecioarei, cunoscându-Te păcătoasa că ești Dumnezeu, a zis cu plângere, rugându-se, ca una ce făcuse lucruri vrednice de lacrimi: Dezleagă-mi datoria, precum mi-am dezlegat și eu părul; iubește-mă pe mine ceea ce Te iubesc, care după dreptate eram urîtă, și Te voi propovădui alături de vameși, Făcătorule de bine, Iubitorule de oameni.

Mirul cel de mult preț, l-a amestecat păcătoasa cu lacrimi, și l-a turnat peste preacuratele Tale picioare, sărutându-le. Precum pe aceea îndată ai îndreptat-o, dăruiește-ne și nouă iertare, Cel ce ai pătimit pentru noi și ne mântuiește.

Când păcătoasa aducea mirul, atunci s-a înțeles ucenicul cu cei fără de lege. Aceea se bucura turnând mirul cel de mult preț, iar el se grăbea să vândă pe Cel fără de preț; aceea a cunoscut pe Stăpânul, iar acesta se despărțea de Stăpânul; aceea se mântuia, iar Iuda se făcea rob vrăjmașului. Rea este lenevirea, mare este pocăința, pe care dăruiește-o mie, Mântuitorule, Cel ce ai pătimit pentru noi, și ne mântuiește pe noi.

Vai de ticăloșia lui Iuda! Văzut-a pe păcătoasa sărutând tălpile Mântuitorului, și a gândit cu vicleșug la sărutarea vânzării. Aceea și-a dezlegat părul, iar acesta s-a legat cu mânia, aducând în loc de mir răutatea cea urît-mirositoare; că pizma nu știe să cinstească lucrul cel de folos. Vai de ticăloșia lui Iuda, de care izbăvește, Dumnezeule, sufletele noastre.

<br  /><b>Slavă..., glasul al 2-lea: </b><br  />

Păcătoasa a alergat la mir, să cumpere mir de mult preț, să ungă pe Făcătorul de bine și a strigat către vânzătorul de mir: Dă-mi mir, ca să ung și eu pe Cel ce a șters toate păcatele mele!

<br  /><b>Și acum..., glasul al 6-lea: </b><br  />

Cea cufundată în păcate, Te-a aflat pe Tine liman de mântuire, și îndată, turnându-Ți mirul cu lacrimi, a grăit: Iată, Cel ce aduce pocăința păcătoșilor! Ci mă mântuiește, Stăpâne, din valul păcatului, pentru mare mila Ta.

<br  /><b>LA STIHOAVNĂ </b><br  />

<b>Aceste stihuri, glasul al 6-lea: </b><br  />

Astăzi a venit Hristos în casa fariseului, și apropiindu-se o femeie păcătoasă, s-a aruncat la picioarele Lui, grăind: Vezi pe cea cufundată în păcate, pe cea deznădăjduită pentru fapte, pe cea nelepădată de către bunătatea Ta; ci-mi dă, Doamne, iertare de cele rele, și mă mântuiește.

<br  /><b>Stih: </b><br  />

Umplutu-ne-am dimineața de mila Ta, Doamne...

Întins-a păcătoasa părul său Ție, Stăpânului, întins-a și Iuda mâinele sale la cei fără de lege. Aceea ca să ia iertare, iar acesta ca să ia arginți. Pentru aceasta grăim către Tine, Celui ce ai fost vândut și ne-ai mântuit pe noi: Doamne, slavă Ție!

<br  /><b>Stih: </b><br  />

Și să fie lumina Domnului Dumnezeului nostru peste noi...

Venit-a la Tine femeia cea necurată și întinată, vărsând lacrimi pe picioarele Tale, Mântuitorule, dinainte vestind Patima Ta. Cum mă voi uita la Tine, Stăpâne? Că Tu ai venit să mântuiești pe păcătoasa. Ridică-mă din adânc pe minea cea moartă, Cel ce ai ridicat pe Lazăr din mormânt, fiind mort de patru zile. Primește-mă pe mine ticăloasa, Doamne, și mă mântuiește.

<br  /><b>Stih: </b><br  />

Lăuda-Te-voi pe Tine cu toată inima mea, spune-voi toate minunele Tale.

Cea defăimată pentru viață și recunoscută pentru întoarcere, purtând miresme, s-a apropiat de Tine, grăind: Să nu mă lepezi pe mine păcătoasa, Cel ce Te-ai născut din Fecioară; să nu treci cu vederea lacrimile mele, Cel ce ești bucuria îngerilor; ci mă primește pe mine, cea care mă pocăiesc, pe care nu m-ai lepădat când păcătuiam, Doamne, pentru mare mila Ta.

Slavă..., Și acum...

Idiomela, glasul al 8-lea, alcătuire a Casianei călugărița: Doamne, femeia ceea ce căzuse în păcate multe, simțind Dumnezeirea Ta, luând rânduială de mironosiță, și tânguindu-se a adus Ție mir mai înainte de îngropare, zicând: Vai mie! Că noapte îmi este mie înfierbântarea desfrîului, și întunecată și fără de lună pofta păcatului. Primește izvoarele lacrimilor mele, Cel ce scoți cu norii apă din mare; pleacă-Te spre suspinurile inimii mele, Cel ce ai plecat cerurile cu nespusa plecăciune. Ca să sărut preacuratele Tale picioare și să le șterg pe ele iarăși cu părul capului meu. Al căror sunet auzindu-l cu urechile Eva în rai în amiazăzi, de frică s-a ascuns. Cine va cerceta mulțimea păcatelor mele și adâncurile judecăților Tale, Mântuitorule de suflete, Izbăvitorul meu? Să nu mă treci cu vederea pe mine, roaba Ta, Cel ce ai nemăsurată milă.

Apoi: Bine este a ne mărturisi Domnului... Sfinte Dumnezeule... cu metanii. Și celelalte, precum s-a arătat în Lunea cea mare.

<h2>LA CEASUL AL ȘASELEA</h2>

<br  /><b>Troparul Proorociei, glasul al 8-lea: </b><br  />

Astăzi s-a adunat adunarea cea vicleană, și a gândit asupra Ta cele deșarte; astăzi Iuda pentru tocmeala ce a făcut, și-a arvunit luiși spânzurare; iar Caiafa și nevrând a mărturisit că unul pentru toți ai luat patimă de bunăvoie, Mântuitorul nostru, Hristoase Dumnezeule, slavă Ție.

<br  /><b>Slavă..., Și acum..., tot aceasta. </b><br  />

PROCHIMEN, glasul al 4-lea.

Te va binecuvânta Domnul din Sion, Cel ce a făcut cerul și pământul.

<br  /><b>Stih: </b><br  />

Iată acum binecuvântați pe Domnul, toate slugile Domnului.

<br  /><b>Din Proorocia lui Iezechiel (2:3-3:3), citire: </b><br  />

Acela mi-a zis: "Fiul omului, am să te trimit la fiii lui Israel, la acești oameni neascultători, care s-au răzvrătit împotriva Mea; ei, ca și părinții lor, păcătuiesc înaintea Mea până în ziua de astăzi. Acești fii sunt nerușinați și cu inima împietrită; la ei te trimit Eu, ca să le zici: Așa grăiește Domnul! Ori te-or asculta, ori nu te-or asculta - căci sunt un neam îndărătnic - să știe însă că este între ei un prooroc. Dar tu, fiul omului, să nu te temi de ei și de cuvintele lor să nu te sperii, deși ei vor fi pentru tine spini și ciulini, și ai să trăiești între ei, ca între scorpii; să nu te temi de cuvintele lor și de fața lor să nu te sperii, deși sunt un neam îndărătnic, ci să le spui cuvintele Mele, ori te-or asculta, ori nu te-or asculta, căci sunt un neam de răzvrătiți.

Tu însă, fiul omului, ascultă ce voiesc să-ii spun! Nu fi îndărătnic, ca acest neam de răzvrătiți! Deschide-ii gura și mănâncă ceea ce am să-ți dau!" Și privind eu, am văzut o mână întinsă spre mine și în ea o hârtie strânsă sul; și a desfășurat-o înaintea mea, și am văzut că era scrisă și pe o parte și pe alta: plângere, tânguire și jale era scris în ea.

Apoi mi-a zis: "Fiul omului, mănâncă ceea ce ai dinainte, mănâncă această hârtie și mergi de grăiește casei lui Israel!" Atunci eu mi-am deschis gura și Acela mi-a dat să mănânc cartea aceea, și mi-a zis: "Fiul omului, hrănește-ți pântecele și-ți satură lăuntrul tău cu această carte pe care ți-o dau Eu!" și eu am mâncat-o și era în gura mea dulce ca mierea.

<br  /><b>PROCHIMEN, glasul al 2-lea: </b><br  />

Cei ce vă temeți de Domnul, binecuvântați pe Domnul.

<br  /><b>Stih: </b><br  />

Lăudați numele Domnului, lăudați slugi pe Domnul.

<h2>VECERNIA CU LITURGHIA DARURILOR ÎNAINTESFINȚITE, MIERCURI SPRE SEARĂ</h2>

După Psalmul începător, obișnuita Catismă: Către Domnul, când m-am necăjit, am strigat... fără metanii.

La Doamne strigat-am... se pun stihirile pe 10. Și se cântă aceste stihiri idiomele, glasul 1:

Pe Tine, Fiul Fecioarei, cunoscându-Te păcătoasa că ești Dumnezeu, a zis cu plângere rugându-se, ca una ce făcuse lucruri vrednice de lacrimi: Dezleagă-mi datoria, precum mi-am dezlegat și eu părul; iubește-mă pe mine, ceea ce Te iubesc, care după dreptate eram urîtă, și Te voi propovădui alături de vameși, Făcătorule de bine, Iubitorule de oameni.

Mirul cel de mult preț l-a amestecat păcătoasa cu lacrimi, și l-a turnat peste preacuratele Tale picioare, sărutându-le. Precum pe aceea îndată ai îndreptat-o, dăruiește-ne și nouă iertare, Cel ce ai pătimit pentru noi, și ne mântuiește.

Când păcătoasa aducea mirul, atunci s-a înțeles ucenicul cu cei fără de lege. Aceea se bucura turnând mirul cel de mult preț, iar el se grăbea să vândă pe Cel fără de preț; aceea a cunoscut pe Stăpânul, iar acesta se despărțea de Stăpânul; aceea se mântuia, iar Iuda se făcea rob al vrăjmașului. Rea este lenevirea, mare este pocăința, pe care dăruiește-o mie, Mântuitorule, Cel ce ai pătimit pentru noi, și ne mântuiește pe noi.

Vai de ticăloșia lui Iuda! Văzut-a pe păcătoasa sărutând tălpile Mântuitorului, și a gândit cu vicleșug la sărutarea vânzării. Aceea și-a dezlegat părul, iar acesta s-a legat cu mânia, aducând în loc de mir răutatea cea urît-mirositoare; că pizma nu știe să cinstească lucrul cel de folos. Vai de ticăloșia lui Iuda, de care izbăvește, Dumnezeule, sufletele noastre.

<br  /><b>Glasul al 2-lea: </b><br  />

Păcătoasa a alergat la mir, să cumpere mir de mult preț, să ungă pe Făcătorul de bine și a strigat către vânzătorul de mir: Dă-mi mir, ca să ung și eu pe Cel ce a șters toate păcatele mele!

<br  /><b>Glasul al 6-lea: </b><br  />

Cea cufundată în păcate, Te-a aflat pe Tine liman de mântuire, și îndată, turnându-Ți mirul cu lacrimi, a grăit: Iată, Cel ce aduce pocăința păcătoșilor! Ci mă mântuiește, Stăpâne, din valul păcatului, pentru mare mila Ta.

Astăzi a venit Hristos în casa fariseului, și apropiindu-se o femeie păcătoasă, s-a aruncat la picioarele Lui, grăind: Vezi pe cea cufundată în păcate, pe cea deznădăjduită pentru fapte, pe cea nelepădată de către bunătatea Ta; ci-mi dă, Doamne, iertare de cele rele, și mă mântuiește.

Întins-a păcătoasa părul său Ție, Stăpânului, întins-a și Iuda mâinele sale la cei fără de lege. Aceea ca să ia iertare, iar acesta ca să ia arginți. Pentru aceasta grăim către Tine, Celui ce ai fost vândut și ne-ai mântuit pe noi: Doamne, slavă Ție!

Venit-a la Tine femeia cea necurată și întinată, vărsând lacrimi pe picioarele Tale, Mântuitorule, dinainte vestind Patima Ta. Cum mă voi uita la Tine, Stăpâne? Că Tu ai venit să mântuiești pe păcătoasa. Ridică-mă din adânc pe minea cea moartă, Cel ce ai ridicat pe Lazăr din mormânt, fiind mort de patru zile. Primește-mă pe mine ticăloasa, Doamne, și mă mântuiește.

Cea defăimată pentru viață și recunoscută pentru întoarcere, purtând miresme, s-a apropiat de Tine, grăind: Să nu mă lepezi pe mine păcătoasa, Cel ce Te-ai născut din Fecioară; să nu treci cu vederea lacrimile mele, Cel ce ești bucuria îngerilor; ci mă primește pe mine, cea care mă pocăiesc, pe care nu m-ai lepădat când păcătuiam, Doamne, pentru mare mila Ta.

Slavă..., Și acum..., glasul al 8-lea, alcătuire a Casianei călugărița: Doamne, femeia ceea ce căzuse în păcate multe, simțind Dumnezeirea Ta, luând rânduială de mironosiță, și tânguindu-se a adus Ție mir mai înainte de îngropare, zicând: Vai mie! Că noapte îmi este mie înfierbântarea desfrîului, și întunecată și fără de lună pofta păcatului. Primește izvoarele lacrimilor mele, Cel ce scoți cu norii apă din mare; pleacă-Te spre suspinurile inimii mele, Cel ce ai plecat cerurile cu nespusa plecăciune. Ca să sărut preacuratele Tale picioare și să le șterg pe ele iarăși cu părul capului meu. Al căror sunet auzindu-l cu urechile Eva în rai în amiazăzi, de frică s-a ascuns. Cine va cerceta mulțimea păcatelor mele și adâncurile judecăților Tale, Mântuitorule de suflete, Izbăvitorul meu? Să nu mă treci cu vederea pe mine, roaba Ta, Cel ce ai nemăsurată milă.

Intrarea cu Evanghelia. Lumină lină...

PROCHIMEN, glasul al 4-lea.

Lăudați pe Dumnezeul cerului, că în veac este mila Lui.

<br  /><b>Stih: </b><br  />

Lăudați pe Dumnezeul dumnezeilor, că în veac este mila Lui.

<br  /><b>De la Ieșire (2:11-22), citire: </b><br  />

După multă vreme, când se făcuse mare, Moise a ieșit la fiii lui Israel, frații săi, și a văzut muncile lor cele grele. Cu prilejul acesta a văzut el pe un egiptean că bătea pe un evreu dintre fiii lui Israel, frații săi; și căutând încoace și încolo și nevăzând pe nimeni, el a ucis pe egiptean și l-a ascuns în nisip. Apoi ieșind iarăși a doua zi, a văzut doi evrei certându-se și a zis asupritorului: "pentru ce bați pe aproapele tău?" Acela însă i-a răspuns: "Cine te-a pus căpetenie și judecător peste noi? Nu cumva vrei să mă omori și pe mine, cum ai omorât ieri pe egipteanul acela?" și s-a spăimântat Moise și a zis: "Cu adevărat s-a vădit fapta aceasta!" Iar dacă a aflat Faraon de fapta aceasta, el a voit să ucidă pe Moise. Moise însă a fugit de la fața lui Faraon și s-a dus în țara Madian; și sosind în tara Madian, s-a oprit la o fântână. Preotul din Madian însă avea șapte fete, care pășteau oile tatălui lor. Și venind acestea au scos apă și au umplut adăpătorile, ca să adape oile tatălui lor. Dar păstorii venind, le-au alungat. Atunci s-a sculat Moise și le-a apărat, le-a scos apă și le-a adăpat oile. Mergând ele la tatăl lor Raguel, acesta le-a zis: "Cum de ați venit astăzi așa de curând?"

Iar ele au zis: "Un egiptean oarecare ne-a apărat de păstori, ne-a scos apă și ne-a adăpat oile noastre!" Zis-a acela către fiicele sale: "Dar unde este acela? De ce l-ați lăsat? Chemați-l și dați-i să mănânce pâine!" Și a rămas Moise la omul acela și i-a dat pe fiica sa Sefora de soție. Aceasta, luând în pântece, a născut un fiu și i-a pus Moise numele Gherșon, zicând: "Am ajuns pribeag în țară străină". Și luând iarăși în pântece, femeia a născut alt fiu și i-a pus numele Eliezer, pentru că și-a zis: "Dumnezeul tatălui meu mi-a fost ajutor și m-a scăpat din mâna lui Faraon".

<br  /><b>PROCHIMEN, glasul al 4-lea: </b><br  />

Doamne, mila Ta este în veac; lucrurile mâinilor Tale nu le trece cu vederea.

<br  /><b>Stih: </b><br  />

Lăuda-Te-voi, Doamne, cu toată inima mea, că ai auzit cuvintele gurii mele, și înaintea îngerilor voi cânta Ție.

<br  /><b>De la Iov (2:1-10), citire: </b><br  />

Și iarăși au venit într-o zi îngerii lui Dumnezeu să se înfățișeze înaintea Domnului și Satan a venit și el printre ei să se înfățișeze înaintea Domnului. Și Domnul a zis către Satan: "De unde vii?" Iar Satan a răspuns Domnului și a zis: "Am dat târcoale pe pământ și m-am plimbat în sus și în jos". Și Domnul a zis către Satan: "Ai luat tu seama la robul Meu Iov? Că nu este nici unul ca el pe pământ, fără prihană și drept și temător de Dumnezeu și care să se ferească de ce este rău. El se ține cu putere în statornicia lui și tu M-ai întărâtat pe nedrept împotriva lui ca să-l prăpădesc". Dar Satan a răspuns Domnului și a zis: "Cojoc pentru cojoc! Că tot ce are omul dă pentru viața lui. Dar ia întinde-ți mâna și atinge-Te de osul și de carnea lui! Să vedem dacă nu Te va blestema în față!" Și Domnul a zis către Satan: "îl dau în puterea ta! Numai nu te atinge de viața lui". Atunci Satan a plecat dinaintea Domnului și a lovit pe Iov cu lepră, din tălpile picioarelor până în creștetul capului. Și a luat Iov un ciob ca să se scarpine și ședea pe gunoi, afară din oraș.

Atunci nevasta lui a zis către el: "Te ții mereu în statornicia ta? Blesteamă pe Dumnezeu și mori! Dar Iov i-a răspuns: "Vorbești cum ar vorbi una din femeile nebune! Ce? Dacă am primit de la Dumnezeu cele bune, nu vom primi oare și pe cele rele?" și în toate acestea, Iov n-a păcătuit de loc cu buzele sale.

Apoi: Să se îndrepteze rugăciunea mea... Evanghelia de la Matei (26:6-16):
<p>
Fiind Iisus în Betania, în casa lui Simon Leprosul,
S-a apropiat de El o femeie, având un alabastru cu mir de mare preț, și l-a turnat pe capul Lui, pe când ședea la masă.
Și văzând ucenicii, s-au mâniat și au zis: De ce risipa aceasta?
Căci mirul acesta se putea vinde scump, iar banii să se dea săracilor.
Dar Iisus, cunoscând gândul lor, le-a zis: Pentru ce faceți supărare femeii? Căci lucru bun a făcut ea față de Mine.
Căci pe săraci totdeauna îi aveți cu voi, dar pe Mine nu Mă aveți totdeauna;
Că ea, turnând mirul acesta pe trupul Meu, a făcut-o spre îngroparea Mea.
Adevărat zic vouă: Oriunde se va propovădui Evanghelia aceasta, în toată lumea, se va spune și ce-a făcut ea, spre pomenirea ei.
Atunci unul din cei doisprezece, numit Iuda Iscarioteanul, ducându-se la arhierei,
A zis: Ce voiți să-mi dați și eu Îl voi da în mâinile voastre? Iar ei i-au dat treizeci de arginți.
Și de atunci căuta un prilej potrivit ca să-L dea în mâinile lor.
</p>
Și cealaltă rânduială a Liturghiei Darurilor Înaintesfințite.

După aducerea Sfintelor Daruri, trei metanii. Și nu se mai fac metanii în Biserică până la Cincizecime, iar la chilie se mai pot face până Vineri seara.

<h2>LA PAVECERNIȚA MICĂ</h2>

Se cântă Tricântarea, alcătuire a lui Andrei Criteanul, a Joii celei mari.

<br  /><b>Cântarea a 4-a, glasul al 6-lea: </b><br  />

<b>Irmosul: </b><br  />

Auzit-a profetul venirea Ta, Doamne, și s-a temut; că va să te naști din Fecioară, și oamenilor să Te arăți, și a grăit: Auzit-am auzul Tău și m-am temut; slavă puterii Tale Doamne.

Foișor așternut Te-a primit pe Tine, Ziditorule, și pe cei împreună cunoscători ai tainelor Tale; acolo ai săvârșit Paștile și acolo ai lucrat tainele; că acolo fiind trimiși doi din ucenicii Tăi, Ți s-au gătit Paștile.

Cel ce știe toate zis-a mai înainte Apostolilor: Mergeți la oarecine, și fericit este cel care poate să primească pe Domnul cu credință, pregătindu-și mai înainte inima foișor, și cină credința cea dreaptă.

Mintea ta, nebune Iuda, este plină de iubire de arginți, și năravul tău plin de nebunie; că încredințându-se numai ție punga, nicicum nu te-ai plecat spre milostivire, ci ți-ai închis îndurarea inimii tale celei împietrite, vînzând pe Cel ce este Însuși milostiv.

Mintea ucigătorilor de Dumnezeu, tocmindu-se cu vinderea iubitorului de argint, a acelora s-a întrarmat spre ucidere, iar a acestuia a tras arginții; și atunci mai mult alegând spânzurarea decât pocăința, rău s-a lipsit de viață.

Sărutarea ta este plină de vicleșug, salutul tău este în sabie, înșelătorule Iuda; căci cu limba ai grăit cele de unire, iar cu gândul faci semn spre despărțire; că ai cugetat să vinzi cu înșelăciune celor fără de lege pe Făcătorul de bine.

Săruți, Iuda, și vinzi, săruți și nu te pleci, alergând la vicleșug. Dar cine urând sărută, de trei ori ticălosule? Cine iubind pe cineva îl vinde cu preț? Sărutarea ta vădește gândul relei tale voințe celei nerușinate.

<br  /><b>Slavă..., a Treimii: </b><br  />

Nedespărțită în ființă, neamestecată în Fețe, Te teologhisesc pe Tine, Dumnezeire una și întreită, ca de o Împărăție și de un Scaun; și cânt Ție cântarea cea mare, cea întreit cântată întru cei de sus.

<br  /><b>Și acum..., a Născătoarei: </b><br  />

Zămislirea ta este mai presus de fire, Născătoare de Dumnezeu; că zămislirea este de la Duhul Sfânt, iar nu din sămânță. Iar nașterea s-a tăinuit din legile firii, ca nestricată și mai presus de fire decât toată nașterea. Căci Cel ce S-a născut, Dumnezeu este.

<br  /><b>SEDEALNA, glasul al 4-lea: </b><br  />

<b>Podobie: </b><br  />

Arătatu-Te-ai astăzi...

Mâncând, Stăpâne, împreună cu ucenicii Tăi, li arătat în chip tainic sfântul Tău sfârșit, prin care ne-am izbăvit din stricăciune, noi cei ce cinstim cinstitele Tale Patimi.

<br  /><b>Cântarea a 8-a: </b><br  />

<b>Irmosul: </b><br  />

Pe Cel ce-L slăvesc oștile cerești, și de Dânsul se înfricoșează heruvimii și serafimii, toată suflarea și făptura lăudați-L, binecuvântați-L și-L preaînălțați întru toți vecii.

Împlinind porunca Legii, Cel ce a scris tablele Legii în Sinai, a mâncat Paștile cele de demult și umbroase, dar S-a făcut Însuși Paști și tainică jertfă vie.

Învățând tainic Hristos înțelepciunea cea din veac ascunsă, ai arătat-o totodată

Mântuitorule tuturor Apostolilor Tăi la cină, pe care eu predat-o Bisericilor, purtătorii de Dumnezeu.

Unul din voi Mă va preda cu vicleșug iudeilor, vînzându-Mă în această noapte.

Aceasta zicând Hristos a tulburat pe prieteni; atunci nepricepându-se, se îndemnau a se întreba unul pe altul.

Smerindu-Te pentru noi Cel ce ești bogat, sculându-Te de la cină și luând ștergarul, Te-ai încins cu el, și plecându-Ți grumajii, ai spălat picioarele ucenicilor și pe ale vânzătorului.

Cine nu se va mira, Iisuse, de înălțimea înțelepciunii Tale cea nespusă și mai presus de gând? Că ai stat înaintea lutului, Ziditorul tuturor, spălând picioarele și ștergându-le și cu ștergarul.

Ucenicul pe care îl iubea Domnul rezemându-se pe pieptul Lui a zis către El: Cine este cel ce Te vinde? Iar Hristos a zis către dânsul: Cel ce și-a întins acum mâna în blid.

Ucenicul luând îmbucătura, s-a pornit asupra pâinii, gândind la vindere; a alergat la iudei și a zis călcătorilor de lege: Ce-mi veți da mie, și eu Îl voi da pe El vouă?

Binecuvântăm pe Tatăl și pe Fiul și pe Sfântul Duh, Dumnezeu.

Un Dumnezeu cinstesc după ființă, trei Fețe laud deosebindu-le unele de altele, dar nu de alt fel; că Dumnezeirea este una, o Stăpânie în trei, Tatăl și Fiul și Duhul.

Și acum..., a Născătoarei.

Izbăvește-ne pe noi, Iisuse Mântutorul nostru, de rătăcire, de ispită și de cel viclean. Primește pe Născătoarea de Dumnezeu, care se roagă neîncetat, că este Maică și poate să Te înduplece pe Tine.

Să lăudăm, bine să cuvântăm și să ne închinăm Domnului, cântându-I și preaînălțându-L pe Dânsul întru toți vecii.

<br  /><b>Irmosul: </b><br  />
Pe Cel ce-L slăvesc oștile cerești...

<br  /><b>Cântarea a 9-a: </b><br  />

<b>Irmosul: </b><br  />

Nașterea din zămislire cea fără sămânță este netâlcuită, rodul Maicii celei fără de bărbat este nestricat; că nașterea lui Dumnezeu înnoiește firile. Pentru aceasta pe tine toate neamurile, ca pe o Maică mireasă a lui Dumnezeu, cu dreaptă credință te mărim.

Șezând Tu la cină, Iubitorule de oameni, împreună cu ucenicii Tăi, și descoperindu-le taina cea mare a întrupării Tale le-ai zis: Mâncați pâinea cea de viață, cu credință beți sângele vărsat sin junghierea dumnezeieștii coaste.

Cort ceresc s-a arătat foișorul, unde a săvârșit Hristos Paștile, cina cea fără de sânge și slujba cea cuvântătoare; iar masa tainelor ce s-au săvârșit acolo, jertfelnic înțelegător.

Hristos este Paștile cele mari și cinstite, mâncat ca pâinea și junghiat ca un miel; pentru că El însuși S-a adus jertfă pentru noi. Deci toți ne împărtășim tainic cu trupul și cu sângele Lui în dreaptă credință.

Binecuvântat-ai pâinea, Cel ce ești pâinea cerească, mulțumind Tatălui, Celui ce Te-a născut; luând și paharul l-ai dat ucenicilor, zicând: Luați, mâncați, acesta este Trupul Meu și sângele vieții celei nestricăcioase.

Amin, a zis mlădițelor, adică Apostolilor, vița, Hristos adevărul: de acum nu voi mai bea băutură din viță, până când o voi bea nouă, întru slava Tatălui Meu cu voi, moștenitorii Mei.

Vinzi pe Domnul cu treizeci de arginți pe Cel neprețuit, și nu gândești, Iuda, călcătorule de lege, la taina cinei, sau la cinstita spălare? O, cum ai venit la cădere, alunecând pâna la sfârșit de la lumină și primind spânzurarea!

Mâinele cu care ai luat pâinea nestricăciunii, le-ai întins de ai luat arginții; gura ți-ai adus cu înșelăciune spre sărutare, cu care ai primit trupul și sângele lui Hristos; dar, vai ție!, precum zice Hristos.

Hristos, Care este pâinea cerească și dumnezeiască, a ospătat lumea. Veniți dar, iubitorilor de Hristos, să primim cu credință, cu buze de lut dar cu inimi curate, Paștile jertfit, Care lucrează întru noi sfințenie.

<br  /><b>Slavă..., a Treimii: </b><br  />

Pe Tatăl să-L slăvim; pe Fiul să-L preaînălțăm, dumnezeiescului Duh cu credință să ne închinăm, Treimii celei nedespărțite, Unimii după ființă, ca lumină și lumini, viață și vieți, făcătoare de viață și luminătoare marginilor.

<br  /><b>Și acum..., a Născătoarei: </b><br  />

Cămară cerească și mireasă pururea Fecioară, numai tu una te-ai arătat; că ai purtat pe Dumnezeu și L-ai născut neschimbat întrupându-Se din tine. Pentru aceasta toate neamurile, ca pe o Maică-Mireasă dumnezeiască, cu dreaptă credință te mărim.

Și iarăși Irmosul: Nașterea din zămislirea... Și celelalte ale Pavecerniței, după obicei; apoi Apolisul.

<br  /><b>Se cuvine a ști: </b><br  />

Că din această sfântă zi, Miezonoptica nu se cântă în Biserică până în Duminica Tomii.


<h1>PRIVEGHEREA ÎN SFÂNTA ȘI MAREA ZI JOI</h1>

<h2>LA UTRENIE</h2>

La al șaptelea ceas din noapte adunându-se toți în biserică, preotul zice: Binecuvântat este Dumnezeul nostru..., și celelalte. Apoi cei șase Psalmi și, după sfârșitul psalmilor, se cântă: Aliluia, pe glasul al 8-lea, cu acest tropar, de 3 ori, rar și cu cântare dulce:

Când slăviții ucenici la spălarea Cinei s-au luminat, atunci Iuda cel rău credincios, cu iubirea de argint ‘bolnăvindu-se, s-a întunecat, și judecătorilor celor fără de lege, pe Tine, Judecătorul cel drept, Te-a dat. Privește dar, iubitorule de avuții, la Cel ce pentru acestea răstignire și-a agonisit. Fugi de sufletul nesățios, care a îndrăznit unele ca acestea asupra Învățătorului. Cel ce ești spre toți bun, Doamne, slavă Ție.

Apoi Evanghelia de la Luca (22:1-39):
<p>
Și se apropia sărbătoarea Azimelor, care se chema Paști.
Și arhiereii și cărturarii căutau cum să-L omoare; căci se temeau de popor.
Și a intrat satana în Iuda, cel numit Iscarioteanul, care era din numărul celor doisprezece.
Și, ducându-se, el a vorbit cu arhiereii și cu căpeteniile oastei, cum să-L dea în mâinile lor.
Și ei s-au bucurat și s-au învoit să-i dea bani.
Și el a primit și căuta prilej să-L dea lor, fără știrea mulțimii.
Și a sosit ziua Azimelor, în care trebuia să se jertfească Paștile.
Și a trimis pe Petru și pe Ioan, zicând: Mergeți și ne pregătiți Paștile, ca să mâncăm.
Iar ei I-au zis: Unde voiești să pregătim?
Iar El le-a zis: Iată, când veți intra în cetate, vă va întâmpina un om ducând un urcior cu apă; mergeți după el în casa în care va intra.
Și spuneți stăpânului casei: Învățătorul îți zice: Unde este încăperea în care să mănânc Paștile cu ucenicii mei?
Și acela vă va arăta un foișor mare, așternut; acolo să pregătiți.
Iar, ei, ducându-se, au aflat precum le spusese și au pregătit Paștile.
Și când a fost ceasul, S-a așezat la masă, și apostolii împreună cu El.
Și a zis către ei: Cu dor am dorit să mănânc cu voi acest Paști, mai înainte de patima Mea,
Căci zic vouă că de acum nu-l voi mai mânca, până când nu va fi desăvârșit în împărăția lui Dumnezeu.
Și luând paharul, mulțumind, a zis: Luați acesta și împărțiți-l între voi;
Că zic vouă: Nu voi mai bea de acum din rodul viței, până ce nu va veni împărăția lui Dumnezeu.
Și luând pâinea, mulțumind, a frânt și le-a dat lor, zicând: Acesta este Trupul Meu care se dă pentru voi; aceasta să faceți spre pomenirea Mea.
Asemenea și paharul, după ce au cinat, zicând: Acest pahar este Legea cea nouă, întru Sângele Meu, care se varsă pentru voi.
Dar iată, mâna celui ce Mă vinde este cu Mine la masă.
Și Fiul Omului merge precum a fost orânduit, dar vai omului aceluia prin care este vândut!
Iar ei au început să se întrebe, unul pe altul, cine dintre ei ar fi acela, care avea să facă aceasta?
Și s-a iscat între ei și neînțelegere: cine dintre ei se pare că e mai mare?
Iar El le-a zis: Regii neamurilor domnesc peste ele și se numesc binefăcători.
Dar între voi să nu fie astfel, ci cel mai mare dintre voi să fie ca cel mai tânăr, și căpetenia ca acela care slujește.
Căci cine este mai mare: cel care stă la masă, sau cel care slujește? Oare, nu cel ce stă la masă? Iar Eu, în mijlocul vostru, sunt ca unul ce slujește.
Și voi sunteți aceia care ați rămas cu Mine în încercările Mele.
Și Eu vă rânduiesc vouă împărăție, precum Mi-a rânduit Mie Tatăl Meu,
Ca să mâncați și să beți la masa Mea, în împărăția Mea și să ședeți pe tronuri, judecând cele douăsprezece seminții ale lui Israel.
Și a zis Domnul: Simone, Simone, iată satana v-a cerut să vă cearnă ca pe grâu;
Iar Eu M-am rugat pentru tine să nu piară credința ta. Și tu, oarecând, întorcându-te, întărește pe frații tăi.
Iar el I-a zis: Doamne, cu Tine sunt gata să merg și în temniță și la moarte.
Iar Iisus i-a zis: Zic ție, Petre, nu va cânta astăzi cocoșul, până ce de trei ori te vei lepăda de Mine, că nu Mă cunoști.
Și le-a zis: Când v-am trimis pe voi fără pungă, fără traistă și fără încălțăminte, ați avut lipsă de ceva? Iar ei au zis: De nimic.
Și El le-a zis: Acum însă cel ce are pungă să o ia, tot așa și traista, și cel ce nu are sabie să-și vândă haina și să-și cumpere.
Căci vă spun că trebuie să se împlinească întru Mine Scriptura aceasta: "Și cu cei fără de lege s-a socotit", căci cele despre Mine au ajuns la sfârșit.
Iar ei au zis: Doamne, iată aici două săbii. Zis-a lor: Sunt de ajuns.
Și, ieșind, s-a dus după obicei în Muntele Măslinilor, și ucenicii l-au urmat.
</p>
 și <b>Psalmul 50:</b> <p> Miluieşte-mă, Dumnezeule, după mare mila Ta<br/> Şi după mulţimea îndurărilor Tale, şterge fărădelegea mea.<br/> Mai vârtos mă spală de fărădelegea mea şi de păcatul meu mă curăţeşte.<br/> Că fărădelegea mea eu o cunosc şi păcatul meu înaintea mea este pururea.<br/> Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.<br/> Că iată întru fărădelegi m-am zămislit şi în păcate m-a născut maica mea.<br/> Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.<br/> Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.<br/> Auzului meu vei da bucurie şi veselie; bucura-se-vor oasele mele cele smerite.<br/> Întoarce faţa Ta de la păcatele mele şi toate fărădelegile mele şterge-le.<br/> Inimă curată zideşte intru mine, Dumnezeule şi duh drept înnoieşte întru cele dinlăuntru ale mele.<br/> Nu mă lepăda de la faţa Ta şi Duhul Tău cel sfânt nu-l lua de la mine.<br/> Dă-mi mie bucuria mântuirii Tale şi cu duh stăpânitor mă întăreşte.<br/> Învăţa-voi pe cei fără de lege căile Tale şi cei necredincioşi la Tine se vor întoarce.<br/> Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.<br/> Doamne, buzele mele vei deschide şi gura mea va vesti lauda Ta.<br/> Că de ai fi voit jertfă, ţi-aş fi dat; arderile de tot nu le vei binevoi.<br/> Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.<br/> Fă bine, Doamne, întru bună voirea Ta, Sionului, şi să se zidească zidurile Ierusalimului.<br/> Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.<br/> </p>.

Nu se zice: Mântuiește, Dumnezeule, poporul Tău..., ci îndată se începe: CANONUL

Alcătuire a lui Cosma de Maiuma

Cu irmosul de două ori și troparele pe 6.

<br  /><b>Cântarea 1-a, glasul al 6-lea: </b><br  />

<b>Irmosul: </b><br  />

Cu tăiere s-a tăiat Marea Roșie, și adâncul cel hrănit cu valuri s-a uscat, aceeași împreună făcându-se celor fără de arme trecere și celor prea întrarmați mormânt. Și cântare lui Dumnezeu cuvioasă s-a cântat; căci cu slavă S-a preaslăvit, Hristos Dumnezeul nostru.

Cea pricinuitoare a toate și dătătoare de viață, Înțelepciunea lui Dumnezeu cea nemăsurată, și-a zidit El și casă din Maică curată, care nu știe de bărbat; că îmbrăcându-Se cu locaș trupesc, cu slavă S-a preaslăvit Hristos Dumnezeul nostru.

Taine învățând pe prietenii Săi, gătește masă hrănitoare de suflete, băutură dumnezeiască fiind cu adevărat Înțelepciunea lui Dumnezeu, și drege pahar celor credincioși. Să ne apropiem cu dreaptă credință și să grăim: Cu slavă S-a preaslăvit Hristos Dumnezeul nostru.

Să auzim toți credincioșii Înțelepciunea lui Dumnezeu cea nezidită și firească, chemată cu înaltă propovăduire. Că zice: Gustați și, cunoscând că Eu sunt bun, ziceți: Cu slavă S-a preaslăvit Hristos Dumnezeul nostru.

Apoi iarăși irmosul, la amândouă stranele împreună.

<br  /><b>Cântarea a 3-a: </b><br  />

<b>Irmosul: </b><br  />

Domn fiind a toate și Ziditor Dumnezeu, zidirea cu Sine a unit-o Cel fără de patimă sărăcind; și Însuși El fiind Paștile, S-a jertfit pe Sine pentru cei pentru care avea să moară, grăind: Mâncați trupul Meu și întru credință vă veți întări.

Cu paharul Tău cel de veselie, Bunule, care este spre mântuire a tot neamul omenesc, ai adăpat pe ucenicii Tăi; că singur Te-ai jertfit pe Tine: grăind: Beți sângele Meu și întru credință vă veți întări.

Zis-ai mai înainte ucenicilor Tăi, îndelung Răbdătorule: Bărbatul cel nebun, care va fi între voi vânzător, nu va cunoaște acestea și același, neînțelegător fiind, nu va pricepe; însă voi rămâneți în Mine și în credință veți fi întăriți.

<br  /><b>SEDEALNA, glasul 1: </b><br  />

<b>Podobie: </b><br  />

Mormântul Tău...

Cel ce a făcut lacurile, izvoarele și mările, învățându-ne pe noi smerenia cea mai bună, S-a încins cu ștergar și a spălat picioarele ucenicilor, smerindu-Se din prisosința milostivirii, și înălțându-ne pe noi din adâncurile răutății, Unul, Iubitorul de oameni.

<br  /><b>Slavă..., glasul al 3-lea: </b><br  />

<b>Podobie: </b><br  />

Pentru mărturisirea dumnezeieștii...

Smerindu-Te pentru milostivirea Ta, picioarele ucenicilor Tăi ai spălat, și spre calea cea dumnezeiască i-ai îndreptat; iar Petru neîngăduind a fi spălat, îndată s-a plecat dumnezeieștii porunci și fiind spălat cu osârdie se roagă Ție, să ne dăruiești nouă mare milă.

<br  /><b>Și acum..., glasul al 4-lea: </b><br  />

<b>Podobie: </b><br  />

Arătatu-Te-ai astăzi...

Mâncând, Stăpâne, cu ucenicii Tăi, le-ai arătat în taină preasfântă junghierea Ta, prin care ne-am izbăvit din stricăciune, cei ce cinstim sfintele Tale Patimi.

<br  /><b>Cântarea a 4-a: </b><br  />

<b>Irmosul: </b><br  />

Mai înainte văzând profetul taina Ta cea negrăită, Hristoase, a grăit: Pus-ai tare dragoste de întărire, Părinte îndurate; că pe Fiul Unul-Născut, Bunule, curățire în lume L-ai trimis.

Spre patima ce izvorăște nepătimire tuturor celor din Adam venind, Hristoase, ai zis prietenilor Tăi: Dorit-am să mănânc cu voi Paștile acestea; pentru că pe Mine, cel Unul-Născut, curățire în lume Tatăl M-a trimis.

Bând din pahar, zis-ai ucenicilor Tăi, Cel ce ești fără de moarte: Nu voi mai bea din rodul viței, cât voi viețui cu voi; pentru că pe Mine cel Unul-Născut, curățire în lume Tatăl M-a trimis.

Băutură nouă, mai presus de cuvânt, voi bea întru împărăția Mea, zis-ai, Hristoase, prietenilor Tăi, căci ca un Dumnezeu cu voi, ca și cu niște dumnezei voi fi. Pentru că pe Mine cel Unul-Născut, curățire în lume Tatăl M-a trimis.

<br  /><b>Cântarea a 5-a: </b><br  />

<b>Irmosul: </b><br  />

Cu legătura dragostei fiind legați Apostolii, și dându-se pe sine lui Hristos, Celui ce stăpânește toate, li s-au spălat picioarele cele frumoase, binevestind pace tuturor.

Ceea ce ține apa cea neținută, și cea mai presus în văzduh, care înfrânează adâncurile și oprește mările, Înțelepciunea lui Dumnezeu, a turnat apă în spălătoare și a spălat picioarele slugilor, Stăpânul.

Arătat-a ucenicilor Stăpânul chip de smerenie; că Cel ce îmbracă cerul cu nori, S-a încins cu ștergătorul, și a plecat genunchii pentru a spăla picioarele slugilor; în a Cărui mână este suflarea tuturor celor ce sunt.

<br  /><b>Cântarea a 6-a: </b><br  />

<b>Irmosul: </b><br  />

Adâncul cel mai de jos al păcatelor m-a înconjurat, și viforul nemairăbdându-l, ca Iona strig către Tine, Stăpâne: Din stricăciune scoate-mă!

Domn și Învățător Mă chemați, o! Ucenicilor, cum și sunt, zis-ai, Mântuitorule.

Pentru aceasta urmați chipului cum ați văzut în Mine.

Neavând cineva întinăciune, nu trebuie a i se spăla picioarele; și voi ucenicilor curați sunteți, dar nu toți; că pornirea unuia din voi nebunește se întărâtă.

<br  /><b>CONDAC, glasul al 2-lea: </b><br  />

<b>Podobie: </b><br  />

Cele de sus căutând...

Pâinea luând-o în mâini vânzătorul, pe ascuns aceleași le-a întins, și a luat prețul Celui ce a zidit cu mâinile Sale pe om; și neîndreptat a rămas Iuda, sluga și înșelătorul.

<br  /><b>ICOS </b><br  />

Apropiindu-ne toți cu frică la masa cea de taină, să primim pâinea cu suflete curate, rămânând împreună cu Stăpânul, ca să vedem cum spală picioarele ucenicilor și le șterge cu ștergarul, și să facem precum am văzut, plecându-ne unul altuia și spălând picioarele unul altuia. Că Hristos așa a poruncit Apostolilor Săi, și mai înainte le-a zis: Așa să faceți. Dar aceasta n-a ascultat Iuda, sluga și înșelătorul.

<br  /><b>Cântarea a 7-a: </b><br  />

<b>Irmosul: </b><br  />

Tinerii din Babilon, de văpaia cuptorului nu s-au spăimântat, ci în mijlocul văpăii aruncați, fiind rourați au cântat: Bine ești cuvântat Doamne, Dumnezeul părinților noștri.

Clătinând cu capul Iuda, cele rele mai înainte gândind, s-a întărâtat, vreme cu prilej cercând, să dea pe Judecătorul la osândă, Care este Domnul tuturor și Dumnezeul părinților noștri.

Prietenilor! Hristos a zis: Unul din voi Mă va vinde; iar ei uitând veselia, au fost cuprinși de întristare și de frică, zicând: Spune, cine este acela? Dumnezeule al părinților noștri.

Cel ce pune mâna împreună cu Mine în blid cu cutezanță, acestuia i-ar fi fost mai bine de n-ar fi trecut prin ușile vieții nici odinioară. Pe acesta, cine era, l-a arătat Dumnezeul părinților noștri.

<br  /><b>Cântarea a 8-a: </b><br  />

<b>Irmosul: </b><br  />

Pentru legile părintești, fericiții tineri din Babilon mai înainte fiind în primejdie, au nesocotit porunca cea nebunească a celui ce împărățea; și împreunându-se cu focul de care nu s-au ars, Celui ce stăpânește vrednică cântare I-au cântat: Pe Domnul lăudați-L lucrurile și-L preaînălțați întru toți vecii.

Fericiții Apostoli, cei ce au mâncat împreună cu Cuvântul în Sion și, împreună petrecând, au urmat Păstorului ca niște miei, și împreună fiind cu Hristos, de Care nu S-au despărțit, cu dumnezeiescul cuvânt hrănindu-se, cu mulțumire au cântat: Pe Domnul lăudați-L lucrurile și-L preaînălțați întru toți vecii.

Legea prieteniei uitând-o Iscarioteanul cel cu nume rău, și-a gătit spre vindere picioarele ce i s-au spălat, și mâncând pâinea Ta, adică trupul cel dumnezeiesc, a ridicat vicleșug asupra Ta, Hristoase, și n-a înțeles să zică: Pe Domnul lăudați-L lucrurile și-L preaînălțați întru toți vecii.

Cel fără de cuget a luat trupul Tău cel dezlegător de păcat, și dumnezeiescul sânge care s-a vărsat pentru lume; dar nu s-a rușinat bând din acela ce-L vându-se cu preț, nici de răutate nu s-a scârbit, și n-a înțeles să strige: Pe Domnul lăudați-L lucrurile și-L preaînălțați întru toți vecii.

<br  /><b>Cântarea a 9-a: </b><br  />

<b>Irmosul: </b><br  />

Din ospățul Stăpânului și din masa cea nemuritoare, veniți credincioșilor la loc înalt, cu gânduri înalte să ne îndulcim, pe Cuvântul cel Preaînalt din cuvântul Lui cunoscându-L, pe Cruce Îl slăvim.

Zis-a ucenicilor Cuvântul, în taină învățându-i: Mergeți în loc înalt, unde gândul se întărește, de gătiți Paștile prin cuvântul adevărului cel fără de aluat, și întărirea harului să o măriți.

Tatăl M-a născut mai înainte de veci pe Mine, Înțelepciunea cea împreună- lucrătoare; și M-a zidit începătură căilor Lui, spre lucrurile ce se săvârșesc acum cu taină. Căci Cuvânt fiind din fire nezidit, primesc numirile trupului celui ce am luat acum.

Precum sunt om din fire, iar nu după nălucire, așa și firea ce s-a unit cu Mine Dumnezeu este, prin chipul schimbului de firi între sine. Pentru aceasta să Mă cunoașteți pe Mine un Hristos, Care păstrez cele din care, în care și care sunt.

<br  /><b>LUMINNDA </b><br  />

Cămara Ta, Mântuitorul meu, o văd împodobită, și îmbrăcăminte nu am, ca să intru într-însa. Luminează-mi haina sufletului meu, Dătătorule de lumină, și mă mântuiește (de trei ori).

<br  /><b>LA LAUDE </b><br  />

Se pun stihirile pe 4 și se cântă aceste stihiri, glasul al 2-lea, însuși glasul: Adună-se acum soborul iudeilor, ca să dea lui Pilat pe Ziditorul și Făcătorul tuturor. O, nelegiuiții, o, necredincioșii! Că rânduiesc spre judecată, pe Cel ce vine să judece viii și morții; pe Cel ce vindecă patimile, Îl gătesc spre patimă. Doamne îndelung Răbdătorule, mare este mila Ta, slavă Ție.

Iuda cel fără de lege, Doamne, care și-a întins mâna în blid, la cină împreună cu Tine, și-a întins mâinile fără de lege ca să ia arginții; și cel ce socotea prețul mirului, nu s-a temut a Te vinde pe Tine, Cel fără de preț; cel ce și-a întins picioarele să i le speli Tu, Stăpânul, Te-a sărutat cu vicleșug, ca să Te dea celor fără de lege. Și lepădându-se din ceata Apostolilor, și aruncând cei treizeci de arginți, n-a văzut Învierea Ta cea de a treia zi, prin care miluiește-ne pe noi.

Iuda vânzătorul, viclean fiind, cu sărutare vicleană a dat pe Mântuitorul Domnul; pe Stăpânul tuturor ca pe un rob L-a vândut iudeilor. Ca un miel spre junghiere, așa a urmat Mielul lui Dumnezeu, Fiul Tatălui, Unul cel mult Milostiv.

Iuda sluga și vicleanul, ucenicul și pizmașul, prieten și diavol, din fapte s-a arătat că urma Învățătorului, dar întru sine cugeta vânzarea. Că zicea în sine: Să-L dau pe acesta și voi dobândi banii ce se adună. Încerca să vândă și mirul, și pe Iisus să-L prindă cu vicleșug. Dat-a sărutare și a vândut pe Hristos, Ca un miel spre junghiere, așa a urmat Cel ce este singur mult Milostiv și iubitor de oameni.

Slavă..., Și acum..., același glas.

Cel pe Care Isaia mai înainte miel L-a numit vestindu-L, Acela vine spre junghiere de bunăvoie, și și-a dat spatele spre bătăi și obrazul spre lovire cu palmele și fața nu și-a întors de la rușinea scuipărilor, și a fost osândit cu moarte de ocară. Toate de bunăvoie le-a primit, Cel fără de păcat, ca să dăruiască tuturor Învierea cea din morți.

<br  /><b>LA STIHOAVNĂ </b><br  />

<b>Stihirile, glasul al 8-lea, însuși glasul: </b><br  />

Astăzi s-a adunat soborul cel viclean împotriva lui Hristos, și s-au sfătuit asupra Lui cele deșarte, ca să dea lui Pilat spre moarte pe Cel nevinovat. Astăzi a pus asupră-și Iuda sugrumare pentru bani, și s-a lipsit de amândouă viețile: de aceasta trecătoare și de cea dumnezeiască. Astăzi Caiafa a profețit fără de voie, zicând: Mai bine este să piară unul pentru popor. Că a venit să pătimească pentru păcatele noastre, ca să ne libereze pe noi din robia vrăjmașului, ca un bun și iubitor de oameni.

<br  /><b>Stih: </b><br  />

Cel ce a mâncat pâinea Mea, a ridicat împotriva Mea călcâiul.

Astăzi își ascunde Iuda fața cea iubitoare de săraci, și își descoperă chipul lăcomiei; nu se mai îngrijește de săraci, nu mai vinde încă mirul celei păcătoase, ci Mirul cel ceresc și din El dobândește bani. Aleargă la iudei, zicând celor fără de lege: Ce-mi veți da mie, și eu voi da pe El vouă? O, iubire de bani a vânzătorului! Face vânzare lesne de cumpărat. După gândul cumpărătorilor face neguțătoria Celui ce este vândut; nu se scumpește la preț, ci-L vinde ca pe un rob fugar. Că obiceiul furilor este să lepede cele de cinste. Acum ucenicul a aruncat câinilor cele sfinte; că turbarea iubirii asupra Stăpânului său; de a cărei ispită să fugim, grăind: îndelung Răbdătorule, Doamne, slavă Ție.

<br  /><b>Stih: </b><br  />

Ieșea afară și grăia împreună, împotriva Mea șopteau toți vrăjmașii Mei.

Năravul tău este plin de vicleșug, Iuda fără de lege; că bolnăvindu-te de iubirea de argint, ai câștigat urâciune de oameni. Că de vreme ce iubeai bogăția, pentru ce ai mers la Cel ce învață despre sărăcie? Iar de-L și iubeai pe Dânsul, pentru ce ai vândut pe Cel fără de preț, dându-L spre ucidere? Spăimântează-te soare, suspină pământule, și clătinându-te, strigă: Cel ce nu ții minte răul, Doamne, slavă Ție.

<br  /><b>Stih: </b><br  />

Cuvânt nelegiuit spuneau împotriva Mea.

Nimeni să nu fie necunoscător de Cina Stăpânului, o credincioșilor! Nimeni să nu vină acum la masă cu vicleșug ca Iuda. Că acela primind pâinea, s-a lipsit de pâinea vieții, fiind numai chip de ucenic, iar cu fapta ucigător de față, cu iudeii veselindu-se, și cu Apostolii împreună-petrecând. Urând săruta și sărutând vindea pe Cel ce ne-a răscumpărat pe noi din blestem, pe Dumnezeul și Mântuitorul sufletelor noastre.

<br  /><b>Slavă... Și acum..., glasul al 5-lea: </b><br  />

Făcând cunoscători în cele de taină, Doamne, pe ucenicii Tăi, i-ai învățat, zicând: O, prietenilor! Vedeți să nu vă despartă de Mine vreo frică; că deși pătimesc, dar pentru lume pătimesc. Să nu vă smintiți deci în Mine, că n-am venit să-Mi slujească cineva Mie, ci să slujesc Eu și să-Mi pun sufletul răscumpărare pentru lume. De-Mi sunteți deci prieteni, faceți ca Mine; cel ce voiește să fie întâi, să fie cel din urmă; stăpânul, ca slujitorul. Rămâneți în Mine, ca să aduceți struguri, că Eu sunt vița vieții.

Bine este a ne mărturisi Domnului... Și celelalte.

<h2>LA CEASUL AL ȘASELEA</h2>

<br  /><b>Troparul Proorociei, glasul al 3-lea: </b><br  />

Cel ce ai fost lovit cu palma pentru neamul omenesc și nu Te-ai mâniat, slobozește din stricăciune viața noastră, Doamne, și ne mântuiește pe noi.

<br  /><b>Slavă..., Și acum..., tot aceasta. </b><br  />

<b>PROCHIMEN, glasul 1: </b><br  />

Să cunoască neamurile că numele Îți este Domnul.

<br  /><b>Stih: </b><br  />

Dumnezeule cine se va asemăna Ție?

Din Proorocia lui Ieremia (11:18-12:1-11, 14-15), citire:

Domnul mi-a descoperit ca să știu și mi-a arătat faptele lor. Eu insă, ca un miel blând, dus la junghiere, nici nu știam că ei urzesc gânduri rele împotriva mea, zicând: "Să-i punem lemn otrăvit în mâncarea lui și să-l smulgem de pe pământul celor vii, pentru ca nici numele să nu i se mai pomenească".

Dar Tu, Doamne al puterilor, Judecătorul cel drept, Care cercetezi inimile și rărunchii, dă-mi să văd răzbunarea Ta asupra lor, pentru că ți-am încredințat pricina mea. Pentru aceasta, așa zice Domnul despre oamenii din Anatot care caută sufletul meu și zic: "Nu mai prooroci în numele Domnului, ca să nu mori de mâinile noastre!" De aceea, așa zice Domnul Savaot: "Iată, îi voi pedepsi și tinerii lor vor muri de sabie, iar fiii lor și fiicele lor vor muri de foame; Nu va scăpa niciunul, din ei, căci voi aduce nenorocirea asupra oamenilor din Anatot, în anul când îi voi pedepsi. De voi intra la judecată cu Tine, Doamne, dreptatea va fi de partea Ta, și totuși, despre dreptate vreau să grăiesc cu Tine: "Pentru ce calea necredincioșilor este cu izbândă și pentru ce toți călcătorii de lege sunt în fericire? Tu i-ai sădit și ei au prins rădăcini, au crescut și au făcut roade; Tu ești aproape numai de buzele lor, iar de inima lor ești departe. Pe mine însă mă cunoști, Doamne, mă vezi și cercetezi dacă inima mea este cu Tine. Osebește-i dară, ca pe niște oi de junghiat, și pregătește-i pentru ziua junghierii. Până când va jeli țara și iarba de prin toate țarinile se va usca?

Dobitoacele și păsările pier pentru necredința locuitorilor ei, că aceștia zic: "Domnul nu vede căile noastre!"

"Dacă alergând cu cei ce merg pe jos, ai ostenit, cum te vei lua la întrecere cu caii? Și dacă nu ești în siguranță intr-o țară pașnică, ce vei face în hățișurile Iordanului? Că și frații tăi și casa tatălui tău se poartă necredincios cu tine și strigă tare în urma ta. Și chiar când îți grăiesc bine nu te încrede în ei", zice Domnul.

"Părăsit-am casa Mea și moștenirea Mea am lăsat-o; dat-am pe iubita sufletului Meu în mâinile vrăjmașilor ei. Făcutu-s-a moștenirea Mea pentru Mine ca un leu din pădure, ridicându-și glasul împotriva Mea, și de aceea am urât-o. Moștenirea Mea s-a făcut pentru Mine ca o pasăre de pradă pestriță, asupra căreia au năvălit din toate părțile celelalte păsări de pradă. Strângeți-vă și vă duceți toate fiarele câmpului, duceți-vă

și o mâncați. Mulțime de păstori au călcat via Mea, călcat-au cu picioarele lor partea Mea; partea Mea cea iubită au făcut-o deșert neroditor. Pustietate au făcut-o, și ea, în pustiirea sa, plânge înaintea Mea. Toată țara e pustiită, pentru că pe nici un om nu-l doare inima de aceasta. Așa zice Domnul despre toți vecinii mei cei răi, care năpădesc asupra părții pe care El a dat-o de moștenire poporului Său Israel: "Iată, îi voi smulge din țara lor și casa lui Iuda o voi înlătura din mijlocul lor. Dar după ce îi voi smulge, iarăși ,i voi întoarce și-i voi milui și voi aduce pe fiecare la țarina sa și la ogorul său.

<br  /><b>PROCHIMEN, glasul al 8-lea: </b><br  />

Faceți făgăduințe și le împliniți Domnului, Dumnezeului Vostru.

<br  /><b>Stih: </b><br  />

Cunoscut este în Iudeea Dumnezeu, in Israel mare este numele Lui.

<h1>ÎN SFÂNTA ȘI MAREA ZI JOI</h1>

<h2>LA VECERNIA CE SE SĂVÂRȘEȘTE ÎMPREUNĂ CU LITURGHIA SFÂNTULUI VASILE CEL MARE, JOI SPRE SEARĂ</h2>

La Doamne, strigat-am... pe glasul al 2-lea; și se pun stihirile pe 10, cântând aceste stihiri ale zilei, glasul al 2-lea, însuși glasul.

Adună-se acum soborul iudeilor, ca să dea lui Pilat pe Ziditorul și Făcătorul tuturor. O, nelegiuiții, o, necredincioșii! Că rânduiesc spre judecată pe Cel ce vine să judece viii și morții; pe Cel ce vindecă patimile Îl gătesc spre patimă. Doamne, îndelung Răbdătorule, mare este milostivirea Ta, slavă Ție (de două ori).

Iuda cel fără de lege, Doamne, care și-a întins mâna în blid, la cină împreună cu Tine, și-a întins mâinile fără de lege ca să ia arginții; și cel ce socotea prețul mirului, nu s-a temut a Te vinde pe Tine, Cel fără de preț; cel ce și-a întins picioarele să i le speli Tu, Stăpânul, Te-a sărutat cu vicleșug, ca să Te dea celor fără de lege. Și lepădându-se din ceata Apostolilor și aruncând cei treizeci de arginți, n-a văzut Învierea Ta cea de a treia zi, prin care miluiește-ne pe noi.

Iuda vânzătorul, viclean fiind, cu sărutare vicleană a dat pe Mântuitorul, Domnul; pe Stăpânul tuturor ca pe un rob L-a vândut iudeilor. Ca un miel spre junghiere, așa a urmat Mielul lui Dumnezeu, Fiul Tatălui, Unul, Cel mult Îndurat.

Iuda, sluga și vicleanul, ucenicul, și pizmașul, prieten și diavol, din fapte s-a arătat că urma Învățătorului, dar întru sine cugeta vânzarea. Că zicea întru sine: Să-L dau pe acesta și voi dobândi banii ce se adună. Încerca să vândă și mirul, și pe Iisus să-L prindă cu vicleșug. Dat-a sărutare și a vândut pe Hristos. Ca un miel spre junghiere, așa a urmat Cel ce este singur mult Milostiv și iubitor de oameni.

Cel pe Care Isaia mai înainte miel L-a numit, vestindu-L, Acela vine spre junghiere de bunăvoie și și-a dat spatele spre bătăi, și obrazul spre lovire cu palmele, și fața nu și-a întors de la rușinea scuipărilor, și a fost osândit cu moarte de ocară. Toate de bunăvoie le-a primit Cel fără de păcat, ca să dăruiască tuturor Învierea cea din morți.

<br  /><b>Slavă..., Și acum..., glasul al 6-lea: </b><br  />

Iuda cu adevărat este fiul viperelor, celor ce au mâncat mană în pustie și au cârtit împotriva hrănitorului; că încă fiind mâncarea în gurile lor, cleveteau asupra lui Dumnezeu, nemulțumitorii. Și acest necredincios ținând în gură pâinea cerească, a făcut vindere împotriva Mântuitorului. O, gând nesățios și îndrăznire fără de omenie!

Pe Cel ce hrănește L-a vândut, și pe Stăpânul pe Care Îl iubea L-a dat spre moarte! Cu adevărat fiu al acelora este nelegiuitul acesta, și cu dânșii împreună a moștenit pierderea. Ferește, Doamne, sufletele noastre de o neomenie ca aceasta, Cel ce însuțu ești neasemănat în îndelunga-răbdare.

Intrarea cu Evanghelia. Lumină lină...

<br  /><b>PROCHIMEN, glasul 1: </b><br  />

Scoate-mă, Doamne, de la omul viclean; de omul nedrept mă izbăvește.

<br  /><b>Stih: </b><br  />

Care gândeau nedreptate în inimă, toată ziua îmi duceau război.

<br  /><b>De la Ieșire (19:10-19), citire: </b><br  />

Zis-a Domnul către Moise: "Pogoară-te de grăiește poporului să se țină curat astăzi și mâine, și să-și spele hainele, ca să fie gata pentru poimâine, căci poimâine Se va pogorî Domnul înaintea ochilor a tot poporul pe Muntele Sinai. Să-i tragi poporului hotar împrejurul muntelui și să-i spui: Păziți-vă de a vă sui în munte și de a vă atinge de ceva din el, că tot cel ce se va atinge de munte va muri. Nici cu mâna să nu se atingă de el, că va fi ucis cu pietre sau se va săgeta cu săgeata; nu va rămâne în viață, fie om, fie dobitoc. Iar dacă se vor îndepărta tunetele și trâmbițele și norul de pe munte, se vor putea sui în munte". Pogorându-se deci Moise din munte la popor, el a sfințit poporul și, spălându-și ei hainele, le-a zis Moise: "Să fiți gata pentru poimâine și de femei să nu vă atingeți!" Iar a treia zi, când s-a făcut ziuă, erau tunete și fulgere și nor des pe Muntele Sinai și sunet de trâmbițe foarte puternic. Și s-a cutremurat tot poporul în tabără. Atunci a scos Moise poporul din tabără în întâmpinarea lui Dumnezeu și au stat la poalele muntelui. Iar Muntele Sinai fumega tot, că Se pogorâse Dumnezeu pe el în foc; și se ridica de pe el fum, ca fumul dintr-un cuptor, și tot muntele se cutremura puternic. De asemenea și sunetul trâmbiței se auzea din ce în ce mai tare; și Moise grăia, iar Dumnezeu îi răspundea cu glas.

<br  /><b>PROCHIMEN, glasul al 6-lea: </b><br  />

Scoate-mă de la vrăjmașii mei, Dumnezeule, și de cei ce se scoală asupra mea, izbăvește-mă.

<br  /><b>Stih: </b><br  />

Izbăvește-mă de cei ce lucrează fărădelegea.

De la Iov (38:1-23; 42:1-5), citire:

Atunci Dumnezeu i-a răspuns lui Iov, din sânul vijeliei, și i-a zis: "Cine este cel ce pune pronia sub obroc, prin cuvinte fără înțelepciune? Încinge-ți deci coapsele ca un viteaz și Eu te voi întreba și tu îmi vei da lămuriri! Unde erai tu, când am întemeiat pământul? Spune-Mi, dacă știi să spui. Știi tu cine a hotărât măsurile pământului sau cine a întins deasupra lui lanțul de măsurat? În ce au fost întărite temeliile lui sau cine a pus piatra lui cea din capul unghiului, atunci când stelele dimineții cântau laolaltă și toți îngerii lui Dumnezeu Mă sărbătoreau? Cine a închis marea cu porți, când ea ieșea năvalnică, din sânul firii și când i-am dat ca veșmânt negura și norii drept scutece; apoi i-am hotărnicit hotarul Meu și i-am pus porți și zăvoare și am zis: Până aici vei veni și mai departe nu te vei întinde, aici se va sfărâma trufia valurilor tale?

Ai poruncit tu dimineții, vreodată în viața ta, și i-ai arătat aurorei care este locul ei, ca să apuce pământul de colțuri și să scuture pe nelegiuiți de pe pământ? În revărsatul zorilor, pământul se face roșu ca roșiile peceți și ia culori ca de veșmânt. Cei răi rămân fără noaptea (prielnică lor) și brațul ridicat este frânt. Ai fost tu până la izvoarele mării sau te-ai plimbat pe fundul prăpastiei? Ți s-au arătat oare porțile morții și porțile umbrei le-ai văzut? Ai cugetat oare la întinderea pământului? Spune, știi toate acestea? Care drum duce la palatul luminii și care este locul întunericului, ca să știi să-l călăuzești în cuprinsul lui și să poți să nimerești potecile care duc la el acasă? Tu știi bine, căci atunci erai născut și numărul zilelor tale e foarte mare. Ai ajuns tu la cămările zăpezii? Ai văzut tu cămările grindinei, pe care le țin deoparte pentru vremuri de strâmtorare, pentru zilele de bătălie și de război?

Și Iov a răspuns Domnului zicând: "Știu că poți să faci orice și că nu este nici un gând care să nu ajungă pentru Tine faptă. Cine cutează, ai zis Tu, să bârfească planurile Mele, din lipsă de înțelepciune? Cu adevărat, am vorbit fără să înțeleg despre lucruri prea minunate pentru mine și nu știam. Ascultă - ai spus Tu iar - și Eu voi vorbi, te voi întreba și tu îmi vei da lămuriri. Din spusele unora și altora auzisem despre Tine, dar acum ochiul meu Te-a văzut.

<br  /><b>Din Proorocia lui Isaia (50:4-11), citire: </b><br  />

Domnul Dumnezeu Mi-a dat Mie limbă de ucenic, ca să știu să grăiesc celor deznădăjduiți. În fiecare dimineață El deșteaptă, trezește urechea Mea, ca să ascult ca un ucenic. Domnul Dumnezeu Mi-a deschis urechea, dar Eu nu M-am împotrivit și nici nu M-am dat înapoi. Spatele l-am dat spre bătăi și obrajii mei spre pălmuiri, și fata Mea nu am ferit-o de rușinea scuipărilor. Și Domnul Dumnezeu Mi-a venit în ajutor și n-am fost făcut de ocară. De aceea am și întărit fața Mea ca o cremene, căci știam că nu voi fi făcut de ocară.

Apărătorul Meu este aproape. Cine se judecă cu Mine? Să ne măsurăm împreună! Cine este potrivnicul Meu? Să se apropie! Iată, Domnul Dumnezeu îmi este întru ajutor; cine Mă va osândi? Iată, ca un veșmânt vechi toți se vor prăpădi și molia îi va mânca! Cine din voi se teme de Domnul să asculte glasul Slugii Sale!

Cel care umblă în întuneric și fără lumină să nădăjduiască întru numele Domnului și să se bizuie pe Dumnezeul lui! Voi toți, care aprindeți focul și pregătiți săgeți arzătoare, aruncați-vă în focul săgeților voastre pe care l-ați aprins! Din mâna Mea vi se întâmplă una ca aceasta; pe patul durerii veți fi culcați!

Apoi Ectenia mică. Sfinte Dumnezeule...

<br  /><b>Prochimenul Apostolului, glasul al 7-lea: </b><br  />

Ridicatu-s-au împărații pământului și căpeteniile s-au adunat împreună, împotriva Domnului și a Unsului Său.

<br  /><b>Stih: </b><br  />

Pentru ce s-au întărâtat neamurile, și popoarele au cugetat cele deșarte.

<br  /><b>APOSTOLUL </b><br  />

Din epistola întâia către Corinteni (11:23-32) a Sfântului Apostol Pavel citire: Fraților, eu de la Domnul am primit ceea ce v-am dat și vouă: Că Domnul Iisus, în noaptea în care a fost vândut, a luat pâine și, mulțumind, a frânt și a zis: Luați, mâncați; acesta este trupul Meu care se frânge pentru voi. Aceasta să faceți spre pomenirea Mea. Asemenea și paharul după Cină, zicând: Acest pahar este Legea cea nouă întru sângele Meu. Aceasta să faceți ori de câte ori veți bea, spre pomenirea Mea. Căci de câte ori veți mânca această pâine și veți bea acest pahar, moartea Domnului vestiți până când va veni.

Astfel, oricine va mânca pâinea aceasta sau va bea paharul Domnului cu nevrednicie, va fi vinovat față de trupul și sângele Domnului. Să se cerceteze însă omul pe sine și așa să mănânce din pâine și să bea din pahar. Căci cel ce mănâncă și bea cu nevrednicie, osândă își mănâncă și bea, nesocotind trupul Domnului.

De aceea, mulți dintre voi sunt neputincioși și bolnavi și mulți au murit. Căci de ne-am fi judecat noi înșine, nu am mai fi judecați. Dar, fiind judecați de Domnul, suntem pedepsiți, ca să nu fim osândiți împreună cu lumea.

<br  /><b>Aliluia, glasul al 6-lea: </b><br  />

Fericit este cel ce caută la sărac și la sărman.

<br  /><b>Stih: </b><br  />

Chiar omul cu care eram în pace, în care am nădăjduit, care a mâncat pâinea mea, a ridicat împotriva mea călcâiul.

Evanghelia de la Matei (26:2-20 + Ioan 13:3-17; Matei 26:21-39; Luca 22:43-45a; Matei 26:40-27:2).
Matei (26:2-20):
<p>
Știți că peste două zile va fi Paștile și Fiul Omului va fi dat să fie răstignit.
Atunci arhiereii și bătrânii poporului s-au adunat în curtea arhiereului, care se numea Caiafa.
Și împreună s-au sfătuit ca să prindă pe Iisus, cu vicleșug, și să-L ucidă.
Dar ziceau: Nu în ziua praznicului, ca să nu se facă tulburare în popor.
Fiind Iisus în Betania, în casa lui Simon Leprosul,
S-a apropiat de El o femeie, având un alabastru cu mir de mare preț, și l-a turnat pe capul Lui, pe când ședea la masă.
Și văzând ucenicii, s-au mâniat și au zis: De ce risipa aceasta?
Căci mirul acesta se putea vinde scump, iar banii să se dea săracilor.
Dar Iisus, cunoscând gândul lor, le-a zis: Pentru ce faceți supărare femeii? Căci lucru bun a făcut ea față de Mine.
Căci pe săraci totdeauna îi aveți cu voi, dar pe Mine nu Mă aveți totdeauna;
Că ea, turnând mirul acesta pe trupul Meu, a făcut-o spre îngroparea Mea.
Adevărat zic vouă: Oriunde se va propovădui Evanghelia aceasta, în toată lumea, se va spune și ce-a făcut ea, spre pomenirea ei.
Atunci unul din cei doisprezece, numit Iuda Iscarioteanul, ducându-se la arhierei,
A zis: Ce voiți să-mi dați și eu Îl voi da în mâinile voastre? Iar ei i-au dat treizeci de arginți.
Și de atunci căuta un prilej potrivit ca să-L dea în mâinile lor.
În cea dintâi zi a Azimelor, au venit ucenicii la Iisus și L-au întrebat: Unde voiești să-Ți pregătim să mănânci Paștile?
Iar El a zis: Mergeți în cetate, la cutare și spuneți-i: Învățătorul zice: Timpul Meu este aproape; la tine vreau să fac Paștile cu ucenicii Mei.
Și ucenicii au făcut precum le-a poruncit Iisus și au pregătit Paștile.
Iar când s-a făcut seară, a șezut la masă cu cei doisprezece ucenici.
</p>
Ioan (13:3-17):
<p>
Iisus, știind că Tatăl I-a dat Lui toate în mâini și că de la Dumnezeu a ieșit și la Dumnezeu merge,
S-a sculat de la Cină, S-a dezbrăcat de haine și, luând un ștergar, S-a încins cu el.
După aceea a turnat apă în vasul de spălat și a început să spele picioarele ucenicilor și să le șteargă cu ștergarul cu care era încins.
A venit deci la Simon Petru. Acesta I-a zis: Doamne, oare Tu să-mi speli mie picioarele?
A răspuns Iisus și i-a zis: Ceea ce fac Eu, tu nu știi acum, dar vei înțelege după aceasta.
Petru I-a zis: Nu-mi vei spăla picioarele în veac. Iisus i-a răspuns: Dacă nu te voi spăla, nu ai parte de Mine.
Zis-a Simon Petru Lui: Doamne, spală-mi nu numai picioarele mele, ci și mâinile și capul.
Iisus i-a zis: Cel ce a făcut baie n-are nevoie să-i fie spălate decât picioarele, căci este curat tot. Și voi sunteți curați, însă nu toți.
Că știa pe cel ce avea să-L vândă; de aceea a zis: Nu toți sunteți curați.
După ce le-a spălat picioarele și Și-a luat hainele, S-a așezat iar la masă și le-a zis: Înțelegeți ce v-am făcut Eu?
Voi Mă numiți pe Mine: Învățătorul și Domnul, și bine ziceți, căci sunt.
Deci dacă Eu, Domnul și Învățătorul, v-am spălat vouă picioarele, și voi sunteți datori să ca să spălați picioarele unii altora;
Că v-am dat vouă pildă, ca, precum v-am făcut Eu vouă, să faceți și voi.
Adevărat, zic vouă: Nu este sluga mai mare decât stăpânul său, nici solul mai mare decât cel ce l-a trimis pe el.
Când știți acestea, fericiți sunteți dacă le veți face.
</p>
Matei (26:21-39):
<p>
Și pe când mâncau, Iisus a zis: Adevărat grăiesc vouă, că unul dintre voi Mă va vinde.
Și ei, întristându-se foarte, au început să-I zică fiecare: Nu cumva eu sunt, Doamne?
Iar El, răspunzând, a zis: Cel ce a întins cu Mine mâna în blid, acela Mă va vinde.
Fiul Omului merge precum este scris despre El. Vai, însă, acelui om prin care Fiul Omului se vinde! Bine era de omul acela dacă nu se năștea.
Și Iuda, cel ce L-a vândut, răspunzând a zis: Nu cumva sunt eu, Învățătorule? Răspuns-a lui: Tu ai zis.
Iar pe când mâncau ei, Iisus, luând pâine și binecuvântând, a frânt și, dând ucenicilor, a zis: Luați, mâncați, acesta este trupul Meu.
Și luând paharul și mulțumind, le-a dat, zicând: Beți dintru acesta toți,
Că acesta este Sângele Meu, al Legii celei noi, care pentru mulți se varsă spre iertarea păcatelor.
Și vă spun vouă că nu voi mai bea de acum din acest rod al viței până în ziua aceea când îl voi bea cu voi, nou, întru împărăția Tatălui Meu.
Și după ce au cântat laude, au ieșit la Muntele Măslinilor.
Atunci Iisus le-a zis: Voi toți vă veți sminti întru Mine în noaptea aceasta căci scris este: "Bate-voi păstorul și se vor risipi oile turmei".
Dar după învierea Mea voi merge mai înainte de voi în Galileea.
Iar Petru, răspunzând, I-a zis: Dacă toți se vor sminti întru Tine, eu niciodată nu mă voi sminti.
Zis-a Iisus lui: Adevărat zic ție că în noaptea aceasta, mai înainte de a cânta cocoșul, de trei ori te vei lepăda de Mine.
Petru i-a zis: Și de ar fi să mor împreună cu Tine, nu mă voi lepăda de Tine. Și toți ucenicii au zis la fel.
Atunci Iisus a mers împreună cu ei la un loc ce se cheamă Ghetsimani și a zis ucenicilor: Ședeți aici, până ce Mă voi duce acolo și Mă voi ruga.
Și luând cu Sine pe Petru și pe cei doi fii ai lui Zevedeu, a început a Se întrista și a Se mâhni.
Atunci le-a zis: Întristat este sufletul Meu până la moarte. Rămâneți aici și privegheați împreună cu Mine.
Și mergând puțin mai înainte, a căzut cu fața la pământ, rugându-Se și zicând: Părintele Meu, de este cu putință, treacă de la Mine paharul acesta! Însă nu precum voiesc Eu, ci precum Tu voiești.
</p>
Luca (22:43-45a): 43-45:
<p>
Iar un înger din cer s-a arătat Lui și-L întărea.
Iar El, fiind în chin de moarte, mai stăruitor Se ruga. Și sudoarea Lui s-a făcut ca picături de sânge care picurau pe pământ.
Și, ridicându-Se din rugăciune, a venit la ucenicii Lui și i-a aflat adormiți de întristare.
</p>
Matei (26:40-27:2):
<p>
Și a venit la ucenici și i-a găsit dormind și i-a zis lui Petru: Așa, n-ați putut un ceas să privegheați cu Mine!
Privegheați și vă rugați, ca să nu intrați în ispită. Căci duhul este osârduitor, dar trupul este neputincios.
Iarăși ducându-se, a doua oară, s-a rugat, zicând: Părintele Meu, dacă nu este cu putință să treacă acest pahar, ca să nu-l beau, facă-se voia Ta.
Și venind iarăși, i-a aflat dormind, căci ochii lor erau îngreuiați.
Și lăsându-i, S-a dus iarăși și a treia oară S-a rugat, același cuvânt zicând.
Atunci a venit la ucenici și le-a zis: Dormiți de acum și vă odihniți! Iată s-a apropiat ceasul și Fiul Omului va fi dat în mâinile păcătoșilor.
Sculați-vă să mergem, iată s-a apropiat cel ce M-a vândut.
Și pe când vorbea încă, iată a sosit Iuda, unul dintre cei doisprezece, și împreună cu el mulțime multă, cu săbii și cu ciomege, de la arhierei și de la bătrânii poporului.
Iar vânzătorul le-a dat semn, zicând: Pe care-L voi săruta, Acela este: puneți mâna pe El.
Și îndată, apropiindu-se de Iisus, a zis: Bucură-Te, Învățătorule! Și L-a sărutat.
Iar Iisus i-a zis: Prietene, pentru ce ai venit? Atunci ei, apropiindu-se, au pus mâinile pe Iisus și L-au prins.
Și iată, unul dintre cei ce erau cu Iisus, întinzând mâna, a tras sabia și, lovind pe sluga arhiereului, i-a tăiat urechea.
Atunci Iisus i-a zis: Întoarce sabia ta la locul ei, că toți cei ce scot sabia, de sabie vor pieri.
Sau ți se pare că nu pot să rog pe Tatăl Meu și să-Mi trimită acum mai mult de douăsprezece legiuni de îngeri?
Dar cum se vor împlini Scripturile, că așa trebuie să fie?
În ceasul acela, a zis Iisus mulțimilor: Ca la un tâlhar ați ieșit cu săbii și cu ciomege, ca să Mă prindeți. În fiecare zi ședeam în templu și învățam și n-ați pus mâna pe Mine.
Dar toate acestea s-au făcut ca să se împlinească Scripturile proorocilor. Atunci toți ucenicii, lăsându-L, au fugit.
Iar cei care au prins pe Iisus L-au dus la Caiafa arhiereul, unde erau adunați cărturarii și bătrânii.
Iar Petru Îl urma de departe până a ajuns la curtea arhiereului și, intrând înăuntru, ședea cu slugile, ca să vadă sfârșitul.
Iar arhiereii, bătrânii și tot sinedriul căutau mărturie mincinoasă împotriva lui Iisus, ca să-L omoare.
Și n-au găsit, deși veniseră mulți martori mincinoși. Mai pe urmă însă au venit doi și au spus:
Acesta a zis: Pot să dărâm templul lui Dumnezeu și în trei zile să-l clădesc.
Și, sculându-se, arhiereul I-a zis: Nu răspunzi nimic la ceea ce mărturisesc aceștia împotriva Ta?
Dar Iisus tăcea. Și arhiereul I-a zis: Te jur pe Dumnezeul cel viu, să ne spui nouă de ești Tu Hristosul, Fiul lui Dumnezeu.
Iisus i-a răspuns: Tu ai zis. Și vă spun încă: De acum veți vedea pe Fiul Omului șezând de-a dreapta puterii și venind pe norii cerului.
Atunci arhiereul și-a sfâșiat hainele, zicând: A hulit! Ce ne mai trebuie martori? Iată acum ați auzit hula Lui.
Ce vi se pare? Iar ei, răspunzând, au zis: Este vinovat de moarte.
Și au scuipat în obrazul Lui, bătându-L cu pumnii, iar unii Îi dădeau palme,
Zicând: Proorocește-ne, Hristoase, cine este cel ce Te-a lovit.
Iar Petru ședea afară, în curte. Și o slujnică s-a apropiat de el, zicând: Și tu erai cu Iisus Galileianul.
Dar el s-a lepădat înaintea tuturor, zicând: Nu știu ce zici.
Și ieșind el la poartă, l-a văzut alta și a zis celor de acolo: Și acesta era cu Iisus Nazarineanul.
Și iarăși s-a lepădat cu jurământ: Nu cunosc pe omul acesta.
Iar după puțin, apropiindu-se cei ce stăteau acolo au zis lui Petru: Cu adevărat și tu ești dintre ei, căci și graiul te vădește.
Atunci el a început a se blestema și a se jura: Nu cunosc pe omul acesta. Și îndată a cântat cocoșul.
Și Petru și-a adus aminte de cuvântul lui Iisus, care zisese: Mai înainte de a cânta cocoșul, de trei ori te vei lepăda de Mine. Și ieșind afară, a plâns cu amar.

Iar făcându-se dimineață, toți arhiereii și bătrânii poporului au ținut sfat împotriva lui Iisus, ca să-L omoare.
Și, legându-L, L-au dus și L-au predat dregătorului Ponțiu Pilat.
</p>

Și, mai departe, dumnezeiasca Liturghie a Marelui Vasile. În loc de cântarea Heruvicului, se cântă acest tropar, glasul al 6-lea:

Cinei Tale celei de taină, astăzi Fiul lui Dumnezeu părtaș mă primește; că nu voi spune vrăjmașilor Tăi taina Ta, nici sărutare Îți voi da ca Iuda. Ci ca tâlharul mă mărturisesc Ție: Pomenește-mă Doamne, întru împărăția Ta.

Iar în locul Axionului, se cântă irmosul Cântării a 9-a: Din ospățul Stăpânului... Și în loc de Chinonic, se cântă iarăși troparul: Cinei Tale celei de taină...

Și când se împărtășesc cu dumnezeieștile taine, se cântă de multe ori, până se împărtășesc toți. Și în loc de: Să se umple gura noastră de lauda Ta, Doamne... se zice tot troparul de mai sus.

După rugăciunea din spatele Amvonului, în mănăstiri și catedrale se poate face rânduiala spălării picioarelor (după rânduiala din Triod), apoi se dă anafura și se face apolisul. Iar la masă se mănâncă cu untdelemn și se bea vin.

<h2>PAVECERNIȚA MICĂ</h2>

La care se cântă Tricântarea lui Andrei Criteanul.

<br  /><b>Cântarea a 5-a, glasul al 8-lea: </b><br  />

<b>Irmosul: </b><br  />

Întunericul sufletului meu risipește-l, Dătătorule de lumină, Hristoase Dumnezeule, Cel ce ai gonit întunericul cel mai dinainte al adâncului, și-mi dăruiește lumina poruncilor Tale, Cuvinte; ca dis-de-dimineață, să Te slăvesc pe Tine.

S-a înfrumusețat cina și Ți s-a gătit Paștile, precum ai zis Hristoase; dar Iuda se învăța spre vânzarea Ta și fiind cu Tine, afară se unea cu iubirea de argint pentru prețul Tău.

Se scoală de la cină, și cu fota își încinge mijlocul de voie Hristos și își pleacă grumajii, dar Petru grăia: Niciodată nu vei spăla picioarele mele, Făcătorul meu; spală- le însă!

A primit pâine în mâini spre vânzarea Ta Iuda, vicleanul ucenic, care Te-a și vândut cu vicleșug; după ce și el și-a întins picioarele, pe care Însuți le-ai spălat și le-ai șters cu fota.

Cu sărutare vicleană își deschidea atunci gura către Tine Iuda, sărutând Trupul Tău și grăind: Bucură-Te, Învățătorule! – el, vânzătorul, sluga și vicleanul.

Petru văzând cele ce se petreceau atunci, de spaimă fiind cuprins, fiind întrebat de o slujnică, s-a lepădat de Tine, Domnul, nu numai precum ai zis, ci precum ai știut, Cel ce toate le știi.

Este pălmuit Ziditorul și bătută zidirea prin batjocorirea Lui; este lovit de voie cu trestie, și cele din înălțime se pleacă; este scuipat Judecătorul, și toate temeliile pământului se clatină.

Slavă...

Cu spini se încununează Dumnezeu, Care înfrumusețează tot pământul cu flori; primește răni și cu îndelungă-răbdare rabdă ocări; poartă porfiră de ocară, și toate le rabdă și pătimește cu trupul, Dumnezeu fiind.

<br  /><b>Și acum..., a Născătoarei: </b><br  />

Să strige Ioan spunând prin învățătura sa dumnezeiasca Ta întrupare; că adică, Cuvântul trup S-a făcut din Fecioară cu neschimbare, și a rămas cu firea Dumnezeu precum era, nedespărțindu-se de sânurile Părintelui.

<br  /><b>Cântarea a 8-a: </b><br  />

<b>Irmosul: </b><br  />

Cel ce acoperi cu ape cele mai pe deasupra ale Tale, Cel ce pui mării hotar nisipul și toate le ții, pe Tine Te laudă popoarele, pe Tine Te slăvește lumea, Ție-Ți aduce toată făptura cântare, ca Făcătorului tuturor în veci.

Cel ce îmbraci cerul cu nori, Iisuse, și împărățești pe scaunul slavei cu Părintele cel veșnic, Tu, luând ștergarul, Te-ai încins, ca să speli picioarele cele de țărână, tot foc fiind, Cuvinte, măcar de Te-ai și întrupat.

După ce a spălat picioarele tuturor, a șezut Iisus zicând ucenicilor Săi: Ați văzut ce am făcut Eu acum? Pildă de smerenie dându-vă tuturor, ca cel ce va voi a fi întâi, să fie mai pe urmă decât toți cu voirea.

Iată curați sunteți dar nu toți, a zis Hristos prietenilor care ședeau la cină; iar ei se întrebau întru sine neînțelegând cuvântul. Mai apoi Domnul a spus numele vânzătorului.

După ce a grăit acestea, Hristos a venit la muntele Măslinilor, împreună cu ucenicii și le zicea: Să mergem de aici! Că iată a sosit vânzătorul, și nimeni să nu se lepede de Mine, căci de voie pătimesc.

O, sărutare înșelătoare! "Bucură-Te, Învățătorule!", zicea Iuda lui Hristos și, odată cu cuvântul, L-a vândut spre junghiere; și sărutarea era semnul ce dăduse celor fără de lege: "Pe Care eu Îl voi săruta, Acela este pe Care am făgăduit a-L da vouă".

Prins ai fost, Dumnezeule al nostru, de poporul cel fără de lege, nicidecum împotrivindu-Te, nici strigând, Mielule al lui Dumnezeu; ci toate răbdându-le: a fi întrebat, a fi judecat, a fi bătut, a fi legat și a fi dus cu arme și cu lăncii la Caiafa.

Să se răstignească Iisus Hristos, striga poporul iudaic, cu preoții și cu cărturarii. O, popor necredincios! Ce a făcut Cel ce S-a arătat în lume? Că pe Lazăr l-a sculat din mormânt, și a făcut cale oamenilor către mântuire.

Înaintea judecății lui Pilat, poporul cel fără de lege răcnind, striga: Răstignește-L pe Acesta, și ne slobozește pe Varava, cel legat și ucigaș; și pe Hristos mai întâi bătându-L, ia-L, ia-L și cu tâlharii răstignește-L.

Binecuvântăm pe Tatăl și pe Fiul și pe Sfântul Duh, Dumnezeu.

O, nespusă pogorâre. O, negrăit sfat! Că foc fiind, ai spălat picioarele vânzătorului, Mântuitorule, și spălându-le, nu le-ai ars, și ai împărțit pâine la cină și tainica servire o ai învățat.

<br  /><b>Și acum..., a Născătoarei: </b><br  />

O, auzire nouă! Dumnezeu este fiu al femeii! Nașterea fără sămânță, Maică fără de bărbat, și Cel născut Dumnezeu! O, minunată auzire! O, înfricoșătoare zămislire! O, nestricăcioasă naștere a Fecioarei! Cu adevărat toate sunt mai presus de minte și mai presus de știință.

<br  /><b>Cântarea a 9-a: </b><br  />

<b>Irmosul: </b><br  />

Bine este cuvântat Domnul Dumnezeul lui Israel, Cel ce a ridicat nouă corn de mântuire în casa lui David slugii Sale, întru care ne-a cercetat pe noi Răsăritul cel dintru înălțime, și ne-a îndreptat pe calea păcii.

Iarăși dormiți? A zis Hristos ucenicilor; privegheați, că s-a apropiat ceasul; sculați-vă să ne ducem, prietenii Mei; că iată, ucenicul vânzător având toată oastea, vine să Mă dea ucigașilor de oameni.

Sărutarea ta este vicleană, și închinăciunea amară; cui grăiești tu, înșelătorule, când zici: Bucură-te, Învățătorule! Prietene, zice Hristos, pentru ce ai venit? Dacă pentru a Mă săruta, pentru ce-Mi pui înainte cuțit uns cu miere?

Judecătorule nevinovat, de voie ai venit să stai, Hristoase, înaintea judecății lui Pilat, ca să ne scapi de datoriile noastre. Drept aceea ai răbdat, Bunule, a fi rănit cu trupul, ca toți să luăm mântuire.

Ia-L, ia-L, răstignește-L pe Cel ce se zice Hristos, strigau oarecând iudeii către Pilat. Iar acesta mâinile își spăla, și cu condei le scria vina Lui; vina Aceluia care dăruiește tuturor nemurire.

Cu zel strigau cei fără de lege: ia-L, ia-L, răstignește pe Hristos, și ca pe un osândit cereau a-L ucide. Au doară nu Acesta a înviat morții, a curățit leproșii, pe ceea ce-i curgea sânge o a tămăduit, și pe paralitici i-a îndreptat?

Ce rău a făcut de strigați foarte să fie răstignit Hristos? Însuși Pilat zicea către poporul cel nebun că vină nu află în El. Iar ei mai cu amar strigau: Ia-L, ia-L, răstignește pe Mântuitorul tuturor.

O, iudei fără de lege! O, popor neînțelegător! Au nu vă aduceți aminte de minunile lui Hristos, de mulțimea tămăduirilor? Au n-ați simțit puterea Lui cea dumnezeiască? Dar precum mai înainte părinții voștri, așa și voi ați rămas împietriți.

Slavă...

Bătut fiind, Făcătorule al meu, pentru mine Te-ai dat a fi răstignit; ca mântuirea mea în mijlocul pământului lucrând-o, să izvorăști lumii viața, și să faci nemuritori prin sângele Tău cel cinstit, pe cei ce se închină Ție.

Și acum...

Mielușeaua Ta, Stăpâne, stând înaintea Crucii, Te tânguia pe Tine, Făcătorul tuturor, văzând a Ta îndelungă-răbdare. Pentru că de voie Te-ai născut cu trup și cu el toate patimile ai răbdat, ca să mântuiești lumea.

Și iarăși Irmosul: Bine este cuvântat Domnul... În amândouă stranele împreună.

După Sfinte Dumnezeule... și Tatăl nostru... se zice Condacul: Pe Cel ce s-a răstignit pentru noi... Și celelalte după obicei și Apolisul. Iar Pavecernița se citește la chilii.

<h1>SLUJBA SFINTELOR ȘI MNTUITOARELOR PATIMI ALE DOMNULUI IISUS HRISTOS PRIVEGHEREA ÎN VINEREA MARE</h1>

<h2>LA UTRENIE</h2>

După cei șase Psalmi și ectenie, urmează: Aliluia, pe glasul al 8-lea, și troparul: Când slăviții ucenici la spălarea Cinei s-au luminat, atunci Iuda cel rău credincios, cu iubirea de argint ‘bolnăvindu-se s-a întunecat, și judecătorilor celor fără de lege, pe Tine, Judecătorul cel drept, Te-a dat. Privește dar, iubitorule de avuții, la Cel ce pentru acestea răstignire și-a agonisit. Fugi de sufletul nesățios, cel ce a îndrăznit unele ca acestea asupra Învățătorului. Cela ce ești spre toți bun, Doamne, slavă Ție.

Se cântă de trei ori, rar și cu cântare dulce. Apoi, ectenia mică, după care preotul sau diaconul: Și pentru ca să ne învrednicim noi a asculta Sfânta Evanghelie... 
Și citește Evanghelia de la Ioan (13:31b-18:1 sau, cel puțin, 13:31-38, 16:5-18:1):
<p>
Și când a ieșit el, Iisus a zis: Acum a fost preaslăvit Fiul Omului și Dumnezeu a fost preaslăvit întru El.
Iar dacă Dumnezeu a fost preaslăvit întru El, și Dumnezeu Îl va preaslăvi întru El și îndată Îl va preaslăvi.
Fiilor, încă puțin timp sunt cu voi. Voi Mă veți căuta, dar, după cum am spus iudeilor - că unde Mă duc Eu, voi nu puteți veni - vă spun vouă acum.
Poruncă nouă dau vouă: Să vă iubiți unul pe altul. Precum Eu v-am iubit pe voi, așa și voi să vă iubiți unul pe altul.
Întru aceasta vor cunoaște toți că sunteți ucenicii Mei, dacă veți avea dragoste unii față de alții.
Doamne, L-a întrebat Simon-Petru, unde Te duci? Răspuns-a Iisus: Unde Mă duc Eu, tu nu poți să urmezi Mie acum, dar mai târziu Îmi vei urma.
Zis-a Petru Lui: Doamne, de ce nu pot să urmez Ție acum? Sufletul meu îl voi da pentru Tine.
Iisus i-a răspuns: Vei pune sufletul tău pentru Mine? Adevărat, adevărat zic ție că nu va cânta cocoșul, până ce nu te vei lepăda de Mine de trei ori!

Să nu se tulbure inima voastră; credeți în Dumnezeu, credeți și în Mine.
În casa Tatălui Meu multe locașuri sunt. Iar de nu, v-aș fi spus. Mă duc să vă gătesc loc.
Și dacă Mă voi duce și vă voi găti loc, iarăși voi veni și vă voi lua la Mine, ca să fiți și voi unde sunt Eu.
Și unde Mă duc Eu, voi știți și știți și calea.
Toma i-a zis: Doamne, nu știm unde Te duci; și cum putem ști calea?
Iisus i-a zis: Eu sunt Calea, Adevărul și Viața. Nimeni nu vine la Tatăl Meu decât prin Mine.
Dacă M-ați fi cunoscut pe Mine, și pe Tatăl Meu L-ați fi cunoscut; dar de acum Îl cunoașteți pe El și L-ați și văzut.
Filip I-a zis: Doamne, arată-ne nouă pe Tatăl și ne este de ajuns.
Iisus i-a zis: De atâta vreme sunt cu voi și nu M-ai cunoscut, Filipe? Cel ce M-a văzut pe Mine a văzut pe Tatăl. Cum zici tu: Arată-ne pe Tatăl?
Nu crezi tu că Eu sunt întru Tatăl și Tatăl este întru Mine? Cuvintele pe care vi le spun nu le vorbesc de la Mine, ci Tatăl - Care rămâne întru Mine - face lucrările Lui.
Credeți Mie că Eu sunt întru Tatăl și Tatăl întru Mine, iar de nu, credeți-Mă pentru lucrările acestea.
Adevărat, adevărat zic vouă: cel ce crede în Mine va face și el lucrările pe care le fac Eu și mai mari decât acestea va face, pentru că Eu Mă duc la Tatăl.
Și orice veți cere întru numele Meu, aceea voi face, ca să fie slăvit Tatăl întru Fiul.
Dacă veți cere ceva în numele Meu, Eu voi face.
De Mă iubiți, păziți poruncile Mele.
Și Eu voi ruga pe Tatăl și alt Mângâietor vă va da vouă ca să fie cu voi în veac,
Duhul Adevărului, pe Care lumea nu poate să-L primească, pentru că nu-L vede, nici nu-L cunoaște; voi Îl cunoașteți, că rămâne la voi și în voi va fi!
Nu vă voi lăsa orfani: voi veni la voi.
Încă puțin timp și lumea nu Mă va mai vedea; voi însă Mă veți vedea, pentru că Eu sunt viu și voi veți fi vii.
În ziua aceea veți cunoaște că Eu sunt întru Tatăl Meu și voi în Mine și Eu în voi.
Cel ce are poruncile Mele și le păzește, acela este care Mă iubește; iar cel ce Mă iubește pe Mine va fi iubit de Tatăl Meu și-l voi iubi și Eu și Mă voi arăta lui.
I-a zis Iuda, nu Iscarioteanul: Doamne, ce este că ai să Te arăți nouă, și nu lumii?
Iisus a răspuns și i-a zis: Dacă Mă iubește cineva, va păzi cuvântul Meu, și Tatăl Meu îl va iubi, și vom veni la el și vom face locaș la el.
Cel ce nu Mă iubește nu păzește cuvintele Mele. Dar cuvântul pe care îl auziți nu este al Meu, ci al Tatălui care M-a trimis.
Acestea vi le-am spus, fiind cu voi;
Dar Mângâietorul, Duhul Sfânt, pe Care-L va trimite Tatăl, în numele Meu, Acela vă va învăța toate și vă va aduce aminte despre toate cele ce v-am spus Eu.
Pace vă las vouă, pacea Mea o dau vouă, nu precum dă lumea vă dau Eu. Să nu se tulbure inima voastră, nici să se înfricoșeze.
Ați auzit că v-am spus: Mă duc și voi veni la voi. De M-ați iubi v-ați bucura că Mă duc la Tatăl, pentru că Tatăl este mai mare decât Mine.
Și acum v-am spus acestea înainte de a se întâmpla, ca să credeți când se vor întâmpla.
Nu voi mai vorbi multe cu voi, căci vine stăpânitorul acestei lumi și el nu are nimic în Mine;
Dar ca să cunoască lumea că Eu iubesc pe Tatăl și precum Tatăl Mi-a poruncit așa fac. Sculați-vă, să mergem de aici.

Eu sunt vița cea adevărată și Tatăl Meu este lucrătorul.
Orice mlădiță care nu aduce roadă întru Mine, El o taie; și orice mlădiță care aduce roadă, El o curățește, ca mai multă roadă să aducă.
Acum voi sunteți curați, pentru cuvântul pe care vi l-am spus.
Rămâneți în Mine și Eu în voi. Precum mlădița nu poate să aducă roadă de la sine, dacă nu rămâne în viță, tot așa nici voi, dacă nu rămâneți în Mine.
Eu sunt vița, voi sunteți mlădițele. Cel ce rămâne întru Mine și Eu în el, acela aduce roadă multă, căci fără Mine nu puteți face nimic.
Dacă cineva nu rămâne în Mine se aruncă afară ca mlădița și se usucă; și le adună și le aruncă în foc și ard.
Dacă rămâneți întru Mine și cuvintele Mele rămân în voi, cereți ceea ce voiți și se va da vouă.
Întru aceasta a fost slăvit Tatăl Meu, ca să aduceți roadă multă și să vă faceți ucenici ai Mei.
Precum M-a iubit pe Mine Tatăl, așa v-am iubit și Eu pe voi; rămâneți întru iubirea Mea.
Dacă păziți poruncile Mele, veți rămâne întru iubirea Mea după cum și Eu am păzit poruncile Tatălui Meu și rămân întru iubirea Lui.
Acestea vi le-am spus, ca bucuria Mea să fie în voi și ca bucuria voastră să fie deplină.
Aceasta este porunca Mea: să vă iubiți unul pe altul, precum v-am iubit Eu.
Mai mare dragoste decât aceasta nimeni nu are, ca sufletul lui să și-l pună pentru prietenii săi.
Voi sunteți prietenii Mei, dacă faceți ceea ce vă poruncesc.
De acum nu vă mai zic slugi, că sluga nu știe ce face stăpânul său, ci v-am numit pe voi prieteni, pentru că toate câte am auzit de la Tatăl Meu vi le-am făcut cunoscute.
Nu voi M-ați ales pe Mine, ci Eu v-am ales pe voi și v-am rânduit să mergeți și roadă să aduceți, și roada voastră să rămână, ca Tatăl să vă dea orice-I veți cere în numele Meu.
Aceasta vă poruncesc: să vă iubiți unul pe altul.
Dacă vă urăște pe voi lumea, să știți că pe Mine mai înainte decât pe voi M-a urât.
Dacă ați fi din lume, lumea ar iubi ce este al său; dar pentru că nu sunteți din lume, ci Eu v-am ales pe voi din lume, de aceea lumea vă urăște.
Aduceți-vă aminte de cuvântul pe care vi l-am spus: Nu este sluga mai mare decât stăpânul său. Dacă M-au prigonit pe Mine, și pe voi vă vor prigoni; dacă au păzit cuvântul Meu, și pe al vostru îl vor păzi.
Iar toate acestea le vor face vouă din cauza numelui Meu, fiindcă ei nu cunosc pe Cel ce M-a trimis.
De n-aș fi venit și nu le-aș fi vorbit, păcat nu ar avea; dar acum n-au cuvânt de dezvinovățire pentru păcatul lor.
Cel ce Mă urăște pe Mine, urăște și pe Tatăl Meu.
De nu aș fi făcut între ei lucruri pe care nimeni altul nu le-a făcut păcat nu ar avea; dar acum M-au și văzut și M-au urât și pe Mine și pe Tatăl Meu.
Dar (aceasta), ca să se împlinească cuvântul cel scris în Legea lor: "M-au urât pe nedrept".
Iar când va veni Mângâietorul, pe Care Eu Îl voi trimite vouă de la Tatăl, Duhul Adevărului, Care de la Tatăl purcede, Acela va mărturisi despre Mine.
Și voi mărturisiți, pentru că de la început sunteți cu Mine.

Acestea vi le-am spus, ca să nu vă smintiți.
Vă vor scoate pe voi din sinagogi; dar vine ceasul când tot cel ce vă va ucide să creadă că aduce închinare lui Dumnezeu.
Și acestea le vor face, pentru că n-au cunoscut nici pe Tatăl, nici pe Mine.
Iar acestea vi le-am spus, ca să vă aduceți aminte de ele, când va veni ceasul lor, că Eu vi le-am spus. Și acestea nu vi le-am spus de la început, fiindcă eram cu voi.
Dar acum Mă duc la Cel ce M-a trimis și nimeni dintre voi nu întreabă: Unde Te duci?
Ci, fiindcă v-am spus acestea, întristarea a umplut inima voastră.
Dar Eu vă spun adevărul: Vă este de folos ca să mă duc Eu. Căci dacă nu Mă voi duce, Mângâietorul nu va veni la voi, iar dacă Mă voi duce, Îl voi trimite la voi.
Și El, venind, va vădi lumea de păcat și de dreptate și de judecată.
De păcat, pentru că ei nu cred în Mine;
De dreptate, pentru că Mă duc la Tatăl Meu și nu Mă veți mai vedea;
Și de judecată, pentru că stăpânitorul acestei lumi a fost judecat.
Încă multe am a vă spune, dar acum nu puteți să le purtați.
Iar când va veni Acela, Duhul Adevărului, vă va călăuzi la tot adevărul; căci nu va vorbi de la Sine, ci toate câte va auzi va vorbi și cele viitoare vă va vesti.
Acela Mă va slăvi, pentru că din al Meu va lua și vă va vesti.
Toate câte are Tatăl ale Mele sunt; de aceea am zis că din al Meu ia și vă vestește vouă.
Puțin și nu Mă veți mai vedea, și iarăși puțin și Mă veți vedea, pentru că Eu Mă duc la Tatăl.
Deci unii dintre ucenicii Lui ziceau între ei: Ce este aceasta ce ne spune: Puțin și nu Mă veți mai vedea, și iarăși puțin și Mă veți vedea, și că Mă duc la Tatăl?
Deci ziceau: Ce este aceasta ce zice: Puțin? Nu știm ce zice.
Și a cunoscut Iisus că voiau să-L întrebe și le-a zis: Despre aceasta vă întrebați între voi, că am zis: Puțin și nu Mă veți mai vedea și iarăși puțin și Mă veți vedea?
Adevărat, adevărat zic vouă că voi veți plânge și vă veți tângui, iar lumea se va bucura. Voi vă veți întrista, dar întristarea voastră se va preface în bucurie.
Femeia, când e să nască, se întristează, fiindcă a sosit ceasul ei; dar după ce a născut copilul, nu-și mai aduce aminte de durere, pentru bucuria că s-a născut om în lume.
Deci și voi acum sunteți triști, dar iarăși vă voi vedea și se va bucura inima voastră și bucuria voastră nimeni nu o va lua de la voi.
Și în ziua aceea nu Mă veți întreba nimic. Adevărat, adevărat zic vouă: Orice veți cere de la Tatăl în numele Meu El vă va da.
Până acum n-ați cerut nimic în numele Meu; cereți și veți primi, ca bucuria voastră să fie deplină.
Acestea vi le-am spus în pilde, dar vine ceasul când nu vă voi mai vorbi în pilde, ci pe față vă voi vesti despre Tatăl.
În ziua aceea veți cere în numele Meu; și nu vă zic că voi ruga pe Tatăl pentru voi,
Căci Însuși Tatăl vă iubește pe voi, fiindcă voi M-ați iubit pe Mine și ați crezut că de la Dumnezeu am ieșit.
Ieșit-am de la Tatăl și am venit în lume; iarăși las lumea și Mă duc la Tatăl.
Au zis ucenicii Săi: Iată acum vorbești pe față și nu spui nici o pildă.
Acum știm că Tu știi toate și nu ai nevoie ca să Te întrebe cineva. De aceea credem că ai ieșit de la Dumnezeu.
Iisus le-a răspuns: Acum credeți?
Iată vine ceasul, și a și venit, ca să vă risipiți fiecare la ale sale și pe Mine să Mă lăsați singur. Dar nu sunt singur, pentru că Tatăl este cu Mine.
Acestea vi le-am grăit, ca întru Mine pace să aveți. În lume necazuri veți avea; dar îndrăzniți. Eu am biruit lumea.

Acestea a vorbit Iisus și, ridicând ochii Săi la cer, a zis: Părinte, a venit ceasul! Preaslăvește pe Fiul Tău, ca și Fiul să Te preaslăvească.
Precum I-ai dat stăpânire peste tot trupul, ca să dea viață veșnică tuturor acelora pe care Tu i-ai dat Lui.
Și aceasta este viața veșnică: Să Te cunoască pe Tine, singurul Dumnezeu adevărat, și pe Iisus Hristos pe Care L-ai trimis.
Eu Te-am preaslăvit pe Tine pe pământ; lucrul pe care Mi l-ai dat să-l fac, l-am săvârșit.
Și acum, preaslăvește-Mă Tu, Părinte, la Tine Însuți, cu slava pe care am avut-o la Tine, mai înainte de a fi lumea.
Arătat-am numele Tău oamenilor pe care Mi i-ai dat Mie din lume. Ai Tăi erau și Mie Mi i-ai dat și cuvântul Tău l-au păzit.
Acum au cunoscut că toate câte Mi-ai dat sunt de la Tine;
Pentru că cuvintele pe care Mi le-ai dat le-am dat lor, iar ei le-au primit și au cunoscut cu adevărat că de la Tine am ieșit, și au crezut că Tu M-ai trimis.
Eu pentru aceștia Mă rog; nu pentru lume Mă rog, ci pentru cei pe care Mi i-ai dat, că ai Tăi sunt.
Și toate ale Mele sunt ale Tale, și ale Tale sunt ale Mele și M-am preaslăvit întru ei.
Și Eu nu mai sunt în lume, iar ei în lume sunt și Eu vin la Tine. Părinte Sfinte, păzește-i în numele Tău, în care Mi i-ai dat, ca să fie una precum suntem și Noi.
Când eram cu ei în lume, Eu îi păzeam în numele Tău, pe cei ce Mi i-ai dat; și i-am păzit și n-a pierit nici unul dintre ei, decât fiul pierzării, ca să se împlinească Scriptura.
Iar acum, vin la Tine și acestea le grăiesc în lume, ca să fie deplină bucuria Mea în ei.
Eu le-am dat cuvântul Tău, și lumea i-a urât, pentru că nu sunt din lume, precum Eu nu sunt din lume.
Nu Mă rog ca să-i iei din lume, ci ca să-i păzești pe ei de cel viclean.
Ei nu sunt din lume, precum nici Eu nu sunt din lume.
Sfințește-i pe ei întru adevărul Tău; cuvântul Tău este adevărul.
Precum M-ai trimis pe Mine în lume, și Eu i-am trimis pe ei în lume.
Pentru ei Eu Mă sfințesc pe Mine Însumi, ca și ei să fie sfințiți întru adevăr.
Dar nu numai pentru aceștia Mă rog, ci și pentru cei ce vor crede în Mine, prin cuvântul lor,
Ca toți să fie una, după cum Tu, Părinte, întru Mine și Eu întru Tine, așa și aceștia în Noi să fie una, ca lumea să creadă că Tu M-ai trimis.
Și slava pe care Tu Mi-ai dat-o, le-am dat-o lor, ca să fie una, precum Noi una suntem:
Eu întru ei și Tu întru Mine, ca ei să fie desăvârșiți întru unime, și să cunoască lumea că Tu M-ai trimis și că i-ai iubit pe ei, precum M-ai iubit pe Mine.
Părinte, voiesc ca, unde sunt Eu, să fie împreună cu Mine și aceia pr care Mi i-ai dat, ca să vadă slava mea pe care Mi-ai dat-o, pentru că Tu M-ai iubit pe Mine mai înainte de întemeierea lumii.
Părinte drepte, lumea pe Tine nu te-a cunoscut, dar Eu Te-am cunoscut, și aceștia au cunoscut că Tu M-ai trimis.
Și le-am făcut cunoscut numele Tău și-l voi face cunoscut, ca iubirea cu care M-ai iubit Tu să fie în ei și Eu în ei.

Zicând acestea, Iisus a ieșit cu ucenicii Lui dincolo de pârâul Cedrilor, unde era o grădină, în care a intrat El și ucenicii Săi.
</p>

La Evanghelie, în loc de Slavă Ție, Doamne, Slavă Ție!, se zice, înainte: Slavă patimilor Tale, Doamne, slavă Ție!

<br  /><b>Iar sfârșindu-se Evanghelia se zice: </b><br  />

Slavă îndelung-răbdării Tale, Doamne, slavă Ție!

Și îndată se cântă Antifoanele, repetând toate troparele.

<br  /><b>ANTIFONUL 1, glasul al 8-lea: </b><br  />

Mai-marii popoarelor s-au adunat împreună, asupra Domnului și asupra Unsului Lui.

Cuvânt călcător de lege au pus asupra mea. Doamne, Doamne, nu mă lăsa pe mine.

Simțirile noastre curate să le aducem înaintea lui Hristos și, ca niște prieteni ai Lui, sufletele să le jertfim pentru Dânsul, și să nu ne sugrumăm cu grijile vieții, ca Iuda. Ci să strigăm în cămările sufletelor noastre: Tatăl nostru, Care ești în ceruri, izbăvește-ne pe noi de cel viclean.

<br  /><b>Slavă..., Și acum..., a Născătoarei: </b><br  />

Fecioară ai născut, ceea ce nu știi de nuntă, și Fecioară ai rămas, Maică nenuntită; Născătoare de Dumnezeu, Marie, roagă pe Hristos, Dumnezeul nostru, să ne mântuiască pe noi.

<br  /><b>ANTIFONUL al 2-lea, glasul al 6-lea: </b><br  />

Alergat-a Iuda, zicând cărturarilor celor fără de lege: Ce-mi veți da mie, și eu Îl voi da pe El vouă? Iar în mijlocul celor ce se tocmeau, ai stat nevăzut Însuți Tu, de Care era tocmeala. Cunoscătorule de inimi, milostivește-Te spre sufletele noastre.

Cu milostenie să slujim lui Dumnezeu, ca Maria la cină, și să nu ne agonisim iubire de argint ca Iuda, ca să fim pururea cu Hristos Dumnezeu.

<br  /><b>Slavă..., Și acum..., a Născătoarei: </b><br  />

Nu înceta Fecioară rugând totdeauna pe Cel ce L-ai născut în chip de negrăit, ca pe un iubitor de oameni, să mântuiască din primejdii pe cei ce scapă la tine.

<br  /><b>ANTIFONUL al 3-lea, glasul al 2-lea: </b><br  />

Pentru învierea lui Lazăr, Doamne, pruncii iudei au strigat Ție, Iubitorule de oameni, Osana! Iar Iuda cel fără de lege n-a vrut să înțeleagă.

La cina Ta, Hristoase Dumnezeule, zis-ai mai înainte ucenicilor Tăi: Unul din voi va să Mă vândă. Iar Iuda cel fără de lege n-a vrut să înțeleagă.

Întrebând Ioan, Doamne, cine este cel ce va să Te vândă, l-ai vădit pe acela prin pâine. Iar Iuda cel fără de lege n-a vrut să înțeleagă.

Cu treizeci de arginți și cu sărutare vicleană, Te căutau iudeii să Te ucidă, Doamne; iar Iuda cel fără de lege n-a vrut să înțeleagă.

La spălarea Ta, Hristoase Dumnezeule, ai poruncit ucenicilor Tăi: Așa să faceți, precum vedeți. Iar Iuda cel fără de lege n-a vrut să înțeleagă.

Privegheați și vă rugați ca să nu intrați în ispită, zis-ai ucenicilor Tăi, Hristoase Dumnezeul nostru. Iar Iuda cel fără de lege n-a vrut să înțeleagă.

<br  /><b>Slavă..., Și acum..., a Născătoarei: </b><br  />

Mântuiește din primejdii pe robii tăi, Născătoare de Dumnezeu, că toți după

Dumnezeu la tine scăpăm; ca și către un zid nestricat și ocrotitoare.

<br  /><b>SEDEALNA, glasul al 7-lea: </b><br  />

Ospătând la cină pe ucenici, și cunoscând vicleșugul vânzării, ai vădit la cina aceea pe Iuda, știindu-l pe el că nu se va îndrepta, și vrând ca să arăți tuturor, că Te-ai dat de bunăvoie, ca să răpești lumea de la cel străin: îndelung Răbdătorule, slavă Ție.

Apoi: Și pentru ca să ne învrednicim noi... Și se citește a doua Evanghelie, de la Ioan (18:1-28):
<p>
Zicând acestea, Iisus a ieșit cu ucenicii Lui dincolo de pârâul Cedrilor, unde era o grădină, în care a intrat El și ucenicii Săi.
Iar Iuda vânzătorul cunoștea acest loc, pentru că adesea Iisus și ucenicii Săi se adunau acolo.
Deci Iuda, luând oaste și slujitori, de la arhierei și farisei, a venit acolo cu felinare și cu făclii și cu arme.
Iar Iisus, știind toate cele ce erau să vină asupra Lui, a ieșit și le-a zis: Pe cine căutați?
Răspuns-au Lui: Pe Iisus Nazarineanul. El le-a zis: Eu sunt. Iar Iuda vânzătorul era și el cu ei.
Atunci când le-a spus: Eu sunt, ei s-au dat înapoi și au căzut la pământ.
Și iarăși i-a întrebat: Pe cine căutați? Iar ei au zis: Pe Iisus Nazarineanul.
Răspuns-a Iisus: V-am spus că Eu sunt. Deci, dacă Mă căutați pe Mine, lăsați pe aceștia să se ducă;
Ca să se împlinească cuvântul pe care l-a spus: Dintre cei pe care Mi i-ai dat, n-am pierdut pe nici unul.
Dar Simon-Petru, având sabie, a scos-o și a lovit pe sluga arhiereului și i-a tăiat urechea dreaptă; iar numele slugii era Malhus.
Deci a zis Iisus lui Petru: Pune sabia în teacă. Nu voi bea, oare, paharul pe care Mi l-a dat Tatăl?
Deci ostașii și comandantul și slujitorii iudeilor au prins pe Iisus și L-au legat.
Și L-au dus întâi la Anna, căci era socrul lui Caiafa, care era arhiereu al anului aceluia.
Și Caiafa era cel ce sfătuise pe iudei că este de folos să moară un om pentru popor.
Și Simon-Petru și un alt ucenic mergeau după Iisus. Iar ucenicul acela era cunoscut arhiereului și a intrat împreună cu Iisus în curtea arhiereului;
Iar Petru a stat la poartă, afară. Deci a ieșit celălalt ucenic, care era cunoscut arhiereului, și a vorbit cu portăreasa și a băgat pe Petru înăuntru.
Deci slujnica portăreasă i-a zis lui Petru: Nu cumva ești și tu dintre ucenicii Omului acestuia? Acela a zis: Nu sunt.
Iar slugile și slujitorii făcuseră foc, și stăteau și se încălzeau, că era frig, și era cu ei și Petru, stând și încălzindu-se.
Deci arhiereul L-a întrebat pe Iisus despre ucenicii Lui și despre învățătura Lui.
Iisus i-a răspuns: Eu am vorbit pe față lumii; Eu am învățat întotdeauna în sinagogă și în templu, unde se adună toți iudeii și nimic nu am vorbit în ascuns.
De ce Mă întrebi pe Mine? Întreabă pe cei ce au auzit ce le-am vorbit. Iată aceștia știu ce am spus Eu.
Și zicând El acestea, unul din slujitorii care erau de față, I-a dat lui Iisus o palmă, zicând: Așa răspunzi Tu arhiereului?
Iisus i-a răspuns: Dacă am vorbit rău, dovedește ce este rău, iar dacă am vorbit bine, de ce Mă bați?
Deci Anna L-a trimis legat la Caiafa arhiereul.
Iar Simon-Petru stătea și se încălzea. Deci i-au zis: Nu cumva ești și tu dintre ucenicii Lui? El s-a lepădat și a zis: Nu sunt.
Una din slugile arhiereului, care era rudă cu cel căruia Petru îi tăiase urechea, a zis: Nu te-am văzut eu pe tine, în grădină, cu El?
Și iarăși s-a lepădat Petru și îndată a cântat cocoșul.
Deci L-au adus pe Iisus de la Caiafa la pretoriu; și era dimineață. Și ei n-au intrat în pretoriu, ca să nu se spurce, ci să mănânce Paștile.
</p>

<br  /><b>După Evanghelie se cântă: </b><br  />

<b>ANTIFONUL al 4-lea, glasul al 5-lea: </b><br  />

Astăzi Iuda lasă pe Învățătorul și primește pe diavolul; se orbește cu patima iubirii de bani, cade din lumină întunecatul. Că în ce chip ar fi putut vedea, cel ce a vândut pe luminătorul pentru treizeci de arginți? Iar nouă ne-a răsărit Cel ce a pătimit pentru lume. Către care să grăim: Cel ce ai pătimit și Te-ai îndurat de oameni, slavă Ție.

Astăzi Iuda se leapădă de cinstea lui Dumnezeu și se înstrăinează de har; fiind ucenic, se face vânzător: în obicei prietenesc ascunde vicleșug, și nebunește socotește că este mai bine a sluji iubirii de argint, decât dragostei Stăpânului, făcându-se călăuză adunării celei fără de lege. Iar noi având mântuire pe Hristos, pe Acesta să-L slăvim.

Să dobândim iubirea de frați, ca niște frați întru Hristos, iar nu nemilostivire către cei de aproape ai noștri. Ca să nu ne osândim ca sluga cea nemilostivă pentru bani, și ca Iuda căindu-ne fără de nici un folos.

<br  /><b>Slavă..., Și acum..., a Născătoarei: </b><br  />

Preaslăvite s-au grăit de tine pretutindeni, Născătoare de Dumnezeu, Marie; că ai născut după trup pe Făcătorul tuturor, prealăudată care nu știi de nuntă.

<br  /><b>ANTIFONUL al 5-lea, glasul al 6-lea: </b><br  />

Ucenicul tocmea prețul Învățătorului, și a vândut pe Domnul pentru treizeci de arginți cu sărutare vicleană, dându-L pe El celor fără de lege spre moarte.

Astăzi Făcătorul cerului și al pământului a zis ucenicilor Săi: S-a apropiat ceasul și a sosit Iuda, cel ce Mă vinde; nimeni să nu se lepede de Mine, văzându-Mă pe Cruce în mijlocul a doi tâlhari. Că pătimesc ca un om, și mântuiesc ca un iubitor de oameni, pe cei ce cred întru Mine.

<br  /><b>Slavă..., Și acum..., a Născătoarei: </b><br  />

Ceea ce ai zămislit în chip de negrăit în veacul cel mai de pe urmă, și ai născut pe Ziditorul tău, pe Acela roagă-L să mântuiască sufletele noastre.

<br  /><b>ANTIFONUL al 6-lea, glasul al 7-lea: </b><br  />

Astăzi veghează Iuda să vândă pe Domnul, pe Mântuitorul lumii, Cel mai înainte de veci, pe Cel ce a săturat mulțime de oameni cu cinci pâini. Astăzi cel fără de lege se leapădă de Învățătorul; și fiind ucenic a dat pe Stăpânul, a vândut cu bani pe Cel ce a sărutat cu mană pe om.

Astăzi au pironit pe Cruce iudeii pe Domnul, Care a tăiat marea cu toiagul și i-a povățuit în pustie. Astăzi au împuns cu sulița coasta Celui ce a rănit Egiptul cu bătăi pentru ei, și au adăpat cu fiere pe Cel ce le-a plouat mană de mâncare.

Doamne, venind spre patima cea de voie, ai zis ucenicilor Tăi: De n-ați putut priveghea un ceas împreună cu Mine, cum v-ați făgăduit că veți muri pentru Mine?

Vedeți măcar pe Iuda cum nu doarme, ci se nevoiește să Mă dea celor fără de lege.

Sculați de vă rugați! Să nu se lepede cineva de Mine, văzându-Mă pe Cruce. Îndelung Răbdătorule, slavă Ție.

<br  /><b>Slavă..., Și acum..., a Născătoarei: </b><br  />

Bucură-te Născătoare de Dumnezeu, ceea ce ai încăput în pântecele tău pe Cel neîncăput în ceruri! Bucură-te, Fecioară, propovăduirea prorocilor, din care ne-a strălucit nouă Emanuel! Bucură-te, Maica lui Hristos Dumnezeu!

<br  /><b>SEDEALNA, glasul al 7-lea: </b><br  />

Ce pricină te-a făcut, Iuda, vânzător al Mântuitorului? Au doară te-a despărțit din ceata Apostolilor? Au doară te-a lipsit de harul tămăduirilor? Au doară cinând împreună cu ceilalți, pe tine te-a gonit de la masă? Au doară picioarele celorlalți le-a spălat, iar ale tale nu le-a băgat în seamă? O, de cât bine te-ai făcut uitător! Iată gândul tău cel nemulțumitor se vădește, iar îndelungă-răbdarea cea neasemănată și mare mila Mântuitorului se propovăduiește.

Evanghelia a treia, de la Matei (26:57-75):
<p>
Iar cei care au prins pe Iisus L-au dus la Caiafa arhiereul, unde erau adunați cărturarii și bătrânii.
Iar Petru Îl urma de departe până a ajuns la curtea arhiereului și, intrând înăuntru, ședea cu slugile, ca să vadă sfârșitul.
Iar arhiereii, bătrânii și tot sinedriul căutau mărturie mincinoasă împotriva lui Iisus, ca să-L omoare.
Și n-au găsit, deși veniseră mulți martori mincinoși. Mai pe urmă însă au venit doi și au spus:
Acesta a zis: Pot să dărâm templul lui Dumnezeu și în trei zile să-l clădesc.
Și, sculându-se, arhiereul I-a zis: Nu răspunzi nimic la ceea ce mărturisesc aceștia împotriva Ta?
Dar Iisus tăcea. Și arhiereul I-a zis: Te jur pe Dumnezeul cel viu, să ne spui nouă de ești Tu Hristosul, Fiul lui Dumnezeu.
Iisus i-a răspuns: Tu ai zis. Și vă spun încă: De acum veți vedea pe Fiul Omului șezând de-a dreapta puterii și venind pe norii cerului.
Atunci arhiereul și-a sfâșiat hainele, zicând: A hulit! Ce ne mai trebuie martori? Iată acum ați auzit hula Lui.
Ce vi se pare? Iar ei, răspunzând, au zis: Este vinovat de moarte.
Și au scuipat în obrazul Lui, bătându-L cu pumnii, iar unii Îi dădeau palme,
Zicând: Proorocește-ne, Hristoase, cine este cel ce Te-a lovit.
Iar Petru ședea afară, în curte. Și o slujnică s-a apropiat de el, zicând: Și tu erai cu Iisus Galileianul.
Dar el s-a lepădat înaintea tuturor, zicând: Nu știu ce zici.
Și ieșind el la poartă, l-a văzut alta și a zis celor de acolo: Și acesta era cu Iisus Nazarineanul.
Și iarăși s-a lepădat cu jurământ: Nu cunosc pe omul acesta.
Iar după puțin, apropiindu-se cei ce stăteau acolo au zis lui Petru: Cu adevărat și tu ești dintre ei, căci și graiul te vădește.
Atunci el a început a se blestema și a se jura: Nu cunosc pe omul acesta. Și îndată a cântat cocoșul.
Și Petru și-a adus aminte de cuvântul lui Iisus, care zisese: Mai înainte de a cânta cocoșul, de trei ori te vei lepăda de Mine. Și ieșind afară, a plâns cu amar.
</p>

<br  /><b>ANTIFONUL al 7-lea, glasul al 8-lea: </b><br  />

Doamne, răbdând toate, așa ai zis celor fără de lege ce Te-au prins: De ați și rănit pe păstorul, și ați risipit cele douăsprezece oi, pe ucenicii Mei, dar aș fi putut să aduc înainte mai mult decât douăsprezece legiuni de îngeri. Dar rabd îndelung, ca să se împlinească cele ce am arătat vouă prin proorocii Mei, cele nearătate și ascunse.

Doamne, slavă Ție.

De trei ori tăgăduindu-Te Petru, îndată a cunoscut ceea ce s-a zis lui; dar Ți-a adus Ție lacrimi de pocăință. Doamne, fii mie milostiv și mă mântuiește pe mine!

<br  /><b>Slavă…, Și acum…, a Născătoarei: </b><br  />

Ca pe ceea ce este ușă de mântuire, și grădină veselitoare, și nor al luminii celei veșnice, să lăudăm toți pe Sfânta Fecioară, zicându-i: Bucură-te!

<br  /><b>ANTIFONUL al 8-lea, glasul al 2-lea: </b><br  />

Spune-ți călcătorilor de lege, ce ați auzit de la Mântuitorul nostru? Au n-a dat El legea și învățăturile proorocilor? Dar cum ați gândit să dați lui Pilat pe Dumnezeu, Cuvântul cel din Dumnezeu, și Izbăvitorul sufletelor noastre?

Să se răstignească! strigau cei ce se îndestulau pururea cu darurile Tale, și cereau pe făcătorul de rele în locul Făcătorului de bine, ucigașii drepților. Iar Tu tăceai, Hristoase, suferind necuviința lor, vrând să pătimești și să ne mântuiești pe noi, ca un iubitor de oameni.

<br  /><b>Slavă..., Și acum..., a Născătoarei: </b><br  />

Pentru că nu avem îndrăznire pentru multe păcatele noastre, tu pe Cel ce S-a născut din tine roagă-L, Născătoare de Dumnezeu Fecioară; că mult poate rugăciunea Maicii, spre bunăvoința Stăpânului. Nu trece cu vederea rugăciunile păcătoșilor, Preacurată; că Milostiv este, și poate să mântuiască, Cel ce a primit a pătimi pentru noi.

<br  /><b>ANTIFONUL al 9-lea, glasul al 3-lea: </b><br  />

Pus-au treizeci de arginți prețul Celui prețuit, pe Care L-au prețuit fiii lui Israel; privegheați și vă rugați, ca să nu intrați în ispită, că duhul este osârduitor, iar trupul neputincios; pentru aceasta privegheați.

Datu-mi-au spre mâncarea Mea fiere, și în setea Mea M-au adăpat cu oțet; iar Tu, Doamne, înviază-mă și le voi răsplăti lor.

<br  /><b>Slavă..., Și acum..., a Născătoarei: </b><br  />

Noi, cei din neamuri, te lăudăm pe tine Preacurată Născătoare de Dumnezeu, că ai născut pe Hristos, Dumnezeul nostru, Cel ce prin tine a liberat pe oameni din blestem.

<br  /><b>SEDEALNA, glasul al 8-lea: </b><br  />

O, cum Iuda, cel ce era oarecând ucenic, a gândit vânzare asupra Ta! A cinat împreună cu vicleșug, vicleanul și nedreptul, și mergând a zis preoților: Ce-mi veți da mie și eu voi da vouă pe Acela, Care a stricat legea și a spurcat Sâmbăta. Îndelung Răbdătorule Doamne, slavă Ție.

Apoi Evanghelia a patra, de la Ioan (18:28-19:16a) 18:28-19:16:
<p>
Deci L-au adus pe Iisus de la Caiafa la pretoriu; și era dimineață. Și ei n-au intrat în pretoriu, ca să nu se spurce, ci să mănânce Paștile.
Deci Pilat a ieșit la ei, afară, și le-a zis: Ce învinuire aduceți Omului Acestuia?
Ei au răspuns și i-au zis: Dacă Acesta n-ar fi răufăcător, nu ți L-am fi dat ție.
Deci le-a zis Pilat: Luați-L voi și judecați-L după legea voastră. Iudeii însă i-au răspuns: Nouă nu ne este îngăduit să omorâm pe nimeni;
Ca să se împlinească cuvântul lui Iisus, pe care îl spusese, însemnând cu ce moarte avea să moară.
Deci Pilat a intrat iarăși în pretoriu și a chemat pe Iisus și I-a zis: Tu ești regele iudeilor?
Răspuns-a Iisus: De la tine însuți zici aceasta, sau alții ți-au spus-o despre Mine?
Pilat a răspuns: Nu cumva sunt iudeu eu? Poporul Tău și arhiereii Te-au predat mie. Ce ai făcut?
Iisus a răspuns: Împărăția Mea nu este din lumea aceasta. Dacă împărăția Mea ar fi din lumea aceasta, slujitorii Mei s-ar fi luptat ca să nu fiu predat iudeilor. Dar acum împărăția Mea nu este de aici.
Deci i-a zis Pilat: Așadar ești Tu împărat? Răspuns-a Iisus: Tu zici că Eu sunt împărat. Eu spre aceasta M-am născut și pentru aceasta am venit în lume, ca să dau mărturie pentru adevăr; oricine este din adevăr ascultă glasul Meu.
Pilat I-a zis: Ce este adevărul? Și zicând aceasta, a ieșit iarăși la iudei și le-a zis: Eu nu găsesc în El nici o vină;
Dar este la voi obiceiul ca la Paști să vă eliberez pe unul. Voiți deci să vă eliberez pe regele iudeilor?
Deci au strigat iarăși, zicând: Nu pe Acesta, ci pe Baraba. Iar Baraba era tâlhar.

Deci atunci Pilat a luat pe Iisus și L-a biciuit.
Și ostașii, împletind cunună din spini, I-au pus-o pe cap și L-au îmbrăcat cu o mantie purpurie.
Și veneau către El și ziceau: Bucură-te, regele iudeilor! Și-I dădeau palme.
Și Pilat a ieșit iarăși afară și le-a zis: Iată vi-L aduc pe El afară, ca să știți că nu găsesc în El nici o vină.
Deci a ieșit Iisus afară, purtând cununa de spini și mantia purpurie. Și le-a zis Pilat: Iată Omul!
Când L-au văzut deci arhiereii și slujitorii au strigat, zicând: Răstignește-L! Răstignește-L! Zis-a lor Pilat: Luați-L voi și răstigniți-L, căci eu nu-I găsesc nici o vină.
Iudeii i-au răspuns: Noi avem lege și după legea noastră El trebuie să moară, că S-a făcut pe Sine Fiu al lui Dumnezeu.
Deci, când a auzit Pilat acest cuvânt, mai mult s-a temut.
Și a intrat iarăși în pretoriu și I-a zis lui Iisus: De unde ești Tu? Iar Iisus nu i-a dat nici un răspuns.
Deci Pilat i-a zis: Mie nu-mi vorbești? Nu știi că am putere să Te eliberez și putere am să Te răstignesc?
Iisus a răspuns: N-ai avea nici o putere asupra Mea, dacă nu ți-ar fi fost dat ție de sus. De aceea cel ce M-a predat ție mai mare păcat are.
Pentru aceasta, Pilat căuta să-L elibereze; iar iudeii strigau zicând: Dacă Îl eliberezi pe Acesta, nu ești prieten al Cezarului. Oricine se face pe sine împărat este împotriva Cezarului.
Deci Pilat, auzind cuvintele acestea, L-a dus afară pe Iisus și a șezut pe scaunul de judecată, în locul numit pardosit cu pietre, iar evreiește Gabbata.
Și era Vinerea Paștilor, cam la al șaselea ceas, și a zis Pilat iudeilor: Iată Împăratul vostru.
Deci au strigat aceia: Ia-L! Ia-L! Răstignește-L! Pilat le-a zis: Să răstignesc pe Împăratul vostru? Arhiereii au răspuns: Nu avem împărat decât pe Cezarul.
Atunci L-a predat lor ca să fie răstignit. Și ei au luat pe Iisus și L-au dus ca să fie răstignit.
</p>

<br  /><b>ANTIFONUL al 10-lea, glasul al 6-lea: </b><br  />

Cel ce Se îmbracă cu lumina ca și cu o haină, stat-a gol la judecată, și a primit palme peste obraz, din mâinile pe care le-a zidit. Și poporul cel călcător de lege a răstignit pe Domnul slavei pe Cruce. Atunci s-a rupt catapeteasma Templului; soarele s-a întunecat, nesuferind să vadă batjocorit pe Dumnezeu, de Care se cutremură toate.

Aceluia să ne închinăm.

Ucenicul s-a lepădat, iar tâlharul a strigat: Pomenește-mă, Doamne, întru împărăția Ta!

<br  /><b>Slavă..., Și acum..., a Născătoarei: </b><br  />

Împacă lumea, Doamne, Cel ce bine ai voit a lua trup din Fecioară pentru robi; ca să Te lăudăm cu un glas, Iubitorule de oameni.

<br  /><b>ANTIFONUL al 11-lea, glasul al 6-lea: </b><br  />

Pentru binele pe care l-ai făcut Hristoase, neamului iudaic, Te-au osândit să Te răstignească, adăpându-Te cu oțet și fiere. Ci le dă lor, Doamne, după faptele lor, că n-au cunoscut milostivirea Ta.

N-au fost îndestulate, Hristoase, mulțimile iudaice cu vânzarea, ci încă clătinau cu capetele, aducându-Ți batjocură și hulă. Ci le dă lor, Doamne, după faptele lor, pentru că au gândit asupra Ta deșertăciune.

Nici pământul care s-a cutremurat, nici pietrele care s-au despicat, n-au plecat pe iudei; nici catapeteasma Templului, nici învierea morților. Ci le dă lor, Doamne, după faptele lor, că au gândit asupra Ta deșertăciune.

<br  /><b>Slavă..., Și acum..., a Născătoarei: </b><br  />

Știm că S-a întrupat din tine Dumnezeu, Născătoare de Dumnezeu, ceea ce una ești curată, una binecuvântată; pentru aceasta lăudându-ne neîncetat, pe tine te mărim.

<br  /><b>ANTIFONUL al 12-lea, glasul al 8-lea: </b><br  />

Acestea zice Domnul către iudei: Poporul Meu, ce am făcut vouă? Sau cu ce v-am supărat? Pe orbii voștri i-am luminat, pe cei leproși i-am curățit, pe bărbatul cel ce era în pat l-am îndreptat. Poporul meu, ce am făcut vouă? Și cu ce Mi-ați răsplătit? În loc de mană, cu fiere; în loc de apă, cu oțet; în loc ca să Mă iubiți, pe Cruce M-ați pironit. De acum nu voi mai răbda; chema-voi neamurile Mele, și acelea Mă vor preaslăvi împreună cu Tatăl și cu Duhul, și Eu le voi dărui viață veșnică.

Astăzi catapeteasma Templului se rupe, spre mustrarea călcătorilor de lege, și soarele își ascunde razele sale, văzând pe Stăpânul răstignit.

Legiuitori ai lui Israel, iudei și farisei, ceata Apostolilor strigă către voi: Iată, Templul pe care l-ați stricat voi; iată, Mielul pe Care L-ați răstignit, și L-ați dat mormântului. Dar a înviat cu puterea Sa. Nu vă înșelați iudei, că El este Cel ce v-a izbăvit prin mare și v-a hrănit în pustie. Acesta este viața, lumina și pacea lumii.

<br  /><b>Slavă..., Și acum..., a Născătoarei: </b><br  />

Bucură-te, ușa Împăratului slavei, prin care a trecut Însuși cel Preaînalt, și a lăsat-o iarăși pecetluită, spre mântuirea sufletelor noastre!

<br  /><b>SEDEALNA, glasul al 8-lea: </b><br  />

Când ai stat înaintea Caiafei, Dumnezeule, și ai fost dat lui Pilat Tu, Judecătorul, puterile cerești s-au clătinat de frică; și când Te-ai înălțat pe lemn în mijlocul a doi tâlhari, ai fost socotit cu cei fără de lege, Cel ce ești fără de păcate, ca să mântuiești pe om. Îndelung Răbdătorule, Doamne, slavă Ție.

Apoi Evanghelia a cincea, de la Matei (27:3-32):
<p>
Atunci Iuda, cel ce L-a vândut, văzând că a fost osândit, s-a căit și a adus înapoi arhiereilor și bătrânilor cei treizeci de arginți,
Zicând: Am greșit vânzând sânge nevinovat. Ei i-au zis: Ce ne privește pe noi? Tu vei vedea.
Și el, aruncând arginții în templu, a plecat și, ducându-se, s-a spânzurat.
Iar arhiereii, luând banii, au zis: Nu se cuvine să-i punem în vistieria templului, deoarece sunt preț de sânge.
Și ținând ei sfat, au cumpărat cu ei Țarina Olarului, pentru îngroparea străinilor.
Pentru aceea s-a numit țarina aceea Țarina Sângelui, până în ziua de astăzi.
Atunci s-a împlinit cuvântul spus de Ieremia proorocul, care zice: "Și au luat cei treizeci de arginți, prețul celui prețuit, pe care l-au prețuit fiii lui Israel,
Și i-au dat pe Țarina Olarului după cum mi-a spus mie Domnul".
Iar Iisus stătea înaintea dregătorului. Și L-a întrebat dregătorul, zicând: Tu ești regele iudeilor? Iar Iisus i-a răspuns: Tu zici.
Și la învinuirile aduse Lui de către arhierei și bătrâni, nu răspundea nimic.
Atunci I-a zis Pilat: Nu auzi câte mărturisesc ei împotriva Ta?
Și nu i-a răspuns lui nici un cuvânt, încât dregătorul se mira foarte.
La sărbătoarea Paștilor, dregătorul avea obiceiul să elibereze mulțimii un întemnițat pe care-l voiau.
Și aveau atunci un vinovat vestit, care se numea Baraba.
Deci adunați fiind ei, Pilat le-a zis: Pe cine voiți să vi-l eliberez, pe Baraba sau pe Iisus, care se zice Hristos?
Că știa că din invidie L-au dat în mâna lui.
Și pe când stătea Pilat în scaunul de judecată, femeia lui i-a trimis acest cuvânt: Nimic să nu-I faci Dreptului aceluia, că mult am suferit azi, în vis, pentru El.
Însă arhiereii și bătrânii au ațâțat mulțimile ca să ceară pe Baraba, iar pe Iisus să-L piardă.
Iar dregătorul, răspunzând, le-a zis: Pe cine din cei doi voiți să vă eliberez? Iar ei au răspuns: Pe Baraba.
Și Pilat le-a zis: Dar ce voi face cu Iisus, ce se cheamă Hristos? Toți au răspuns: Să fie răstignit!
A zis iarăși Pilat: Dar ce rău a făcut? Ei însă mai tare strigau și ziceau: Să fie răstignit!
Și văzând Pilat că nimic nu folosește, ci mai mare tulburare se face, luând apă și-a spălat mâinile înaintea mulțimii, zicând: Nevinovat sunt de sângele Dreptului acestuia. Voi veți vedea.
Iar tot poporul a răspuns și a zis: Sângele Lui asupra noastră și asupra copiilor noștri!
Atunci le-a eliberat pe Baraba, iar pe Iisus L-a biciuit și L-a dat să fie răstignit.
Atunci ostașii dregătorului, ducând ei pe Iisus în pretoriu, au adunat în jurul Lui toată cohorta,
Și dezbrăcându-L de toate hainele Lui, I-au pus o hlamidă roșie.
Și împletind o cunună de spini, I-au pus-o pe cap și în mâna Lui cea dreaptă trestie; și, îngenunchind înaintea Lui își băteau joc de El, zicând: Bucură-Te, regele iudeilor!
Și scuipând asupra Lui, au luat trestia și-L băteau peste cap.
Iar după ce L-au batjocorit, L-au dezbrăcat de hlamidă, L-au îmbrăcat cu hainele Lui și L-au dus să-L răstignească.
Și ieșind, au găsit pe un om din Cirene, cu numele Simon; pe acesta l-au silit să ducă crucea Lui.
</p>

<br  /><b>ANTIFONUL al 13-lea, glasul al 6-lea: </b><br  />

Adunarea iudeilor Te-a cerut la Pilat să Te răstignească, Doamne. Și neaflând vină întru Tine, a slobozit pe vinovatul Varava; iar pe Tine, Cel drept, Te-a judecat spre pierdere, agonisindu-și păcatul uciderii. Ci dă-le lor, Doamne, răsplătirea lor, că au cugetat asupra Ta cele deșarte.

Cel de Care toate se înfricoșează și se cutremură, și pe Care toată limba Îl laudă, pe Hristos, puterea lui Dumnezeu și înțelepciunea lui Dumnezeu, preoții L-au lovit cu palme peste obraz și I-au dat fiere. Și toate a primit a le pătimi, vrând să ne mântuiască pe noi de fărădelegile noastre, cu sângele Său, ca un iubitor de oameni.

<br  /><b>Slavă..., Și acum..., a Născătoarei: </b><br  />

Născătoare de Dumnezeu, ceea ce ai născut prin cuvânt, mai presus de cuvânt, pe Făcătorul tău, pe Acela roagă-L să mântuiască sufletele noastre.

<br  /><b>ANTIFONUL al 14-lea, glasul al 8-lea: </b><br  />

Doamne, Cel ce ai primit însoțitor pe tâlhar, care și-a întinat mâinile în sânge, numără-ne și pe noi împreună cu el, ca un bun și de oameni iubitor.

Puțin glas a slobozit tâlharul pe cruce, și mare credință a aflat. Într-o clipeală s-a mântuit, și întâi el deschizând ușile raiului, a intrat. Cel ce ai primit pocăința aceluia, Doamne, slavă Ție.

<br  /><b>Slavă..., Și acum..., a Născătoarei: </b><br  />

Bucură-te, ceea ce ai primit prin înger bucuria lumii! Bucură-te, ceea ce ai născut pe Făcătorul tău și Domnul! Bucură-te, ceea ce te-ai învrednicit a fi Maică a lui Hristos Dumnezeu!

<br  /><b>ANTIFONUL al 15-lea, glasul al 6-lea: </b><br  />

(în tradiția greacă și românească, în acest moment se scoate Crucea în mijlocul bisericii) Aceasta se cântă de amândouă stranele împreună, stih după stih: Astăzi a fost atârnat pe lemn, Cel ce a atârnat pământul pe ape (de trei ori). Cu cunună de spini a fost încununat Împăratul îngerilor. Cu porfiră mincinoasă a fost îmbrăcat Cel ce îmbracă cerul cu nori. Lovire peste obraz a luat Cel ce a slobozit în Iordan pe Adam. Cu piroane a fost pironit Mirele Bisericii. Cu sulița a fost împuns Fiul Fecioarei! *Închinămu-ne patimilor Tale, Hristoase (de trei ori). Arată-ne nouă și slăvită învierea Ta.

Să nu prăznuim ca iudeii, că Paștile noastre, Hristos, pentru noi S-a jertfit. Ci să ne curățim pe noi înșine de toată întinăciunea și curat să ne rugăm Lui: Înviază

Doamne, mântuiește-ne pe noi, ca un iubitor de oameni.

Crucea Ta, Doamne, este viață și înviere poporului Tău; și spre ea nădăjduind, Te lăudăm pe Tine Dumnezeul nostru; Cel ce Te-ai răstignit pentru noi, miluiește-ne pe noi.

<br  /><b>Slavă..., Și acum..., a Născătoarei: </b><br  />

Văzându-Te, Hristoase, răstignit ceea ce Te-a născut a grăit: Ce taină străină este aceasta ce văd. Fiul meu? Cum mori fiind pironit cu trupul pe lemn, Dătătorule de viață?

<br  /><b>SEDEALNA, glasul al 4-lea: </b><br  />

<b>Podobie: </b><br  />

Degrabă ne întâmpină...

Răscumpăratu-ne-ai pe noi din blestemul legii cu scump sângele Tău, pe cruce fiind pironit și cu sulița împuns, nemurire ai izvorât, oamenilor, Mântuitorul nostru, slavă Ție.

Apoi Evanghelia a șasea, de la Marcu (15:16-32a); 16-32:
<p>
Iar ostașii L-au dus înăuntrul curții, adică în pretoriu, și au adunat toată cohorta.
Și L-au îmbrăcat în purpură și, împletindu-I o cunună de spini, I-au pus-o pe cap.
Și au început să se plece în fața Lui, zicând: Bucură-Te regele iudeilor!
Și-L băteau peste cap cu o trestie și-L scuipau și, căzând în genunchi, I se închinau.
Și după ce L-au batjocorit, L-au dezbrăcat de purpură și L-au îmbrăcat cu hainele Lui. Și L-au dus afară ca să-L răstignească.
Și au silit pe un trecător, care venea din țarină, pe Simon Cirineul, tatăl lui Alexandru și al lui Ruf, ca să ducă crucea Lui.
Și L-au dus la locul zis Golgota, care se tălmăcește "locul Căpățânii".
Și I-au dat să bea vin amestecat cu smirnă, dar El n-a luat.
Și L-au răstignit și au împărțit între ei hainele Lui, aruncând sorți pentru ele, care ce să ia.
Iar când L-au răstignit, era ceasul al treilea.
Și vina Lui era scrisă deasupra: Regele iudeilor.
Și împreună cu El au răstignit doi tâlhari: unul de-a dreapta și altul de-a stânga Lui.
Și s-a împlinit Scriptura care zice: Cu cei fără de lege a fost socotit.
Iar cei ce treceau pe acolo Îl huleau, clătinându-și capetele și zicând: Huu! Cel care dărâmi templul și în trei zile îl zidești.
Mântuiește-Te pe Tine Însuți, coborându-Te de pe cruce!
De asemenea și arhiereii, batjocorindu-L între ei, împreună cu cărturarii, ziceau: Pe alții a mântuit, dar pe Sine nu poate să Se mântuiască!
Hristos, regele lui Israel, să Se coboare de pe cruce, ca să vedem și să credem. Și cei împreună răstigniți cu El Îl ocărau.
</p>

Apoi Fericirile. Se pun nouă stihiri, glasul al 4-lea:

Întru împărăția Ta pomenește-ne pe noi, Doamne, când vei veni întru împărăția Ta.

Fericiți cei sărăci cu duhul, că a acelora este împărăția cerurilor.

Fericiți cei ce plâng, că aceia se vor mângâia.

Fericiți cei blânzi, că aceia vor moșteni pământul.

Fericiți cei ce flămânzesc și însetoșează de dreptate, că aceia se vor sătura.

Prin lemn a fost izgonit Adam din rai, iar prin lemnul Crucii tâlharul în rai s-a sălășluit. Că acela gustând, a călcat porunca Făcătorului; iar acesta împreună răstignindu-se, a mărturisit Dumnezeu pe Cel ce se tăinuia. Pomenește-ne și pe noi, Mântuitorule, întru Împărăția Ta.

Fericiți cei milostivi, că aceia se vor milui.

Pe Făcătorul Legii L-au cumpărat cel fără de lege de la ucenic și, ca pe un călcător de Lege, L-au pus de față înaintea Judecății lui Pilat, strigând: Răstignește-L!, pe Cel ce le-a dat lor mană în pustie. Iar noi urmând tâlharului celui drept, să grăim cu credință: Pomenește-ne și pe noi, Mântuitorule, întru Împărăția Ta.

Fericiți cei curați cu inima, că aceia vor vedea pe Dumnezeu.

Mulțimea ucigătorilor de Dumnezeu, neamul iudeilor cel fără de lege, nebunește striga către Pilat: Răstignește pe Hristos, Cel nevinovat! Și mai mult cereau ei pe Varava. Iar noi grăiam cu glasul tâlharului celui recunoscător: Pomenește-ne și pe noi, Mântuitorule, întru Împărăția Ta.

Fericiți făcătorii de pace, că aceia fiii lui Dumnezeu se vor chema.

Coasta Ta cea purtătoare de viață, revărsându-se ca un izvor din Eden, adapă, Hristoase, Biserica Ta, ca pe un rai cuvântător; de unde împărțindu-se ca la început în patru Evanghelii, adapă lumea veselind făptura și învățând neamurile să se închine cu credință Împărăției Tale.

Fericiți cei prigoniți pentru dreptate, că a acelora este Împărăția cerurilor.

Răstignitu-Te-ai pentru mine, ca să-mi izvorăști mie iertare; împunsu-Te-ai în coastă, ca să-mi țâșnești pâraie de viață; cu piroane Te-ai pironit, ca, prin adâncul patimilor Tale, crezând eu înălțimii puterii Tale, să-Ți cânt: Dătătorule de viață, Hristoase, slavă și Crucii Tale, și Patimii Tale, Mântuitorule.

Fericiți veți fi, când vă vor ocărî și vă vor prigoni și, mințind, vor zice tot cuvântul rău împotriva voastră, din pricina Mea.

Când Te-ai răstignit, Hristoase, toată făptura văzându-Te s-a cutremurat; temeliile pământului s-au clătinat de frica puterii Tale, luminătorii s-au ascuns, și catapeteasma Templului s-a rupt; munții s-au cutremurat și pietrele s-au despicat, și tâlharul cel credincios grăiește cu noi, Mântuitorule: Pomenește-ne întru Împărăția Ta.

Bucurați-vă și vă veseliți, că plata voastră multă este în ceruri.

Zapisul nostru l-ai rupt, Doamne, și socotindu-Te între cei morți, ai legat pe tiranul cel de acolo, scăpând pe toți din legăturile morții, cu învierea Ta; prin care ne-am luminat, Doamne, Iubitorule de oameni, și grăim Ție: Pomenește-ne și pe noi, Mântuitorule, întru Împărăția Ta.

<br  /><b>Slavă..., a Treimii: </b><br  />

Pe Tatăl și pe Fiul și pe Duhul Sfânt, toți credincioșii cu un gând după vrednicie a slăvi să ne rugăm; Unimea Dumnezeirii ce este în trei ipostasuri, care rămâne neamestecată, singură prin sine, nedespărțită și neapropiată, prin care ne izbăvim de focul pedepsei.

<br  /><b>Și acum..., a Născătoarei: </b><br  />

Pe Maica Ta, Hristoase, care Te-a născut fără sămânță după trup, și a rămas adevărat fecioară nestricată și după naștere, pe aceasta aducem Ție spre rugăciune, Stăpâne mult Milostive, ca să se dăruiască iertare de greșeli, celor ce strigă pururea: Pomenește-ne și pe noi, Mântuitorule, întru Împărăția Ta.

<br  /><b>PROCHIMEN, glasul al 4-lea: </b><br  />

Împărțit-au hainele Mele între ei și pentru cămașa Mea au aruncat sorți.

<br  /><b>Stih: </b><br  />

Dumnezeul meu, Dumnezeul meu, ia aminte la mine; pentru ce m-ai părăsit?

Evanghelia a șaptea de la Matei (27:33-54):

<p>
Și venind la locul numit Golgota, care înseamnă: Locul Căpățânii,
I-au dat să bea vin amestecat cu fiere; și, gustând, nu a voit să bea.
Iar după ce L-au răstignit, au împărțit hainele Lui, aruncând sorți, ca să se împlinească ceea ce s-a zis de proorocul: "Împărțit-au hainele Mele între ei, iar pentru cămașa Mea au aruncat sorți".
Și ostașii, șezând, Îl păzeau acolo.
Și deasupra capului au pus vina Lui scrisă: Acesta este Iisus, regele iudeilor.
Atunci au fost răstigniți împreună cu El doi tâlhari, unul de-a dreapta și altul de-a stânga.
Iar trecătorii Îl huleau, clătinându-și capetele,
Și zicând: Tu, Cel ce dărâmi templul și în trei zile îl zidești, mântuiește-Te pe Tine Însuți! Dacă ești Fiul lui Dumnezeu, coboară-Te de pe cruce!
Asemenea și arhiereii, bătându-și joc de El, cu cărturarii și cu bătrânii, ziceau:
Pe alții i-a mântuit, iar pe Sine nu poate să Se mântuiască! Dacă este regele lui Israel, să Se coboare acum de pe cruce, și vom crede în El.
S-a încrezut în Dumnezeu: Să-L scape acum, dacă-L vrea pe El! Căci a zis: Sunt Fiul lui Dumnezeu.
În același chip Îl ocărau și tâlharii cei împreună-răstigniți cu El.
Iar de la ceasul al șaselea, s-a făcut întuneric peste tot pământul, până la ceasul al nouălea.
Iar în ceasul al nouălea a strigat Iisus cu glas mare, zicând: Eli, Eli, lama sabahtani? adică: Dumnezeul Meu, Dumnezeul Meu, pentru ce M-ai părăsit?
Iar unii dintre cei ce stăteau acolo, auzind ziceau: Pe Ilie îl strigă Acesta.
Și unul dintre ei, alergând îndată și luând un burete, și umplându-l de oțet și punându-l într-o trestie, Îi da să bea.
Iar ceilalți ziceau: Lasă, să vedem dacă vine Ilie să-L mântuiască.
Iar Iisus, strigând iarăși cu glas mare, Și-a dat duhul.
Și iată, catapeteasma templului s-a sfâșiat în două de sus până jos, și pământul s-a cutremurat și pietrele s-au despicat;
Mormintele s-au deschis și multe trupuri ale sfinților adormiți s-au sculat.
Și ieșind din morminte, după învierea Lui, au intrat în cetatea sfântă și s-au arătat multora.
Iar sutașul și cei ce împreună cu el păzeau pe Iisus, văzând cutremurul și cele întâmplate, s-au înfricoșat foarte, zicând: Cu adevărat, Fiul lui Dumnezeu era Acesta!
</p>

Apoi <b>Psalmul 50:</b> <p> Miluieşte-mă, Dumnezeule, după mare mila Ta<br/> Şi după mulţimea îndurărilor Tale, şterge fărădelegea mea.<br/> Mai vârtos mă spală de fărădelegea mea şi de păcatul meu mă curăţeşte.<br/> Că fărădelegea mea eu o cunosc şi păcatul meu înaintea mea este pururea.<br/> Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.<br/> Că iată întru fărădelegi m-am zămislit şi în păcate m-a născut maica mea.<br/> Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.<br/> Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.<br/> Auzului meu vei da bucurie şi veselie; bucura-se-vor oasele mele cele smerite.<br/> Întoarce faţa Ta de la păcatele mele şi toate fărădelegile mele şterge-le.<br/> Inimă curată zideşte intru mine, Dumnezeule şi duh drept înnoieşte întru cele dinlăuntru ale mele.<br/> Nu mă lepăda de la faţa Ta şi Duhul Tău cel sfânt nu-l lua de la mine.<br/> Dă-mi mie bucuria mântuirii Tale şi cu duh stăpânitor mă întăreşte.<br/> Învăţa-voi pe cei fără de lege căile Tale şi cei necredincioşi la Tine se vor întoarce.<br/> Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.<br/> Doamne, buzele mele vei deschide şi gura mea va vesti lauda Ta.<br/> Că de ai fi voit jertfă, ţi-aş fi dat; arderile de tot nu le vei binevoi.<br/> Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.<br/> Fă bine, Doamne, întru bună voirea Ta, Sionului, şi să se zidească zidurile Ierusalimului.<br/> Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.<br/> </p> și după acesta, Evanghelia opta, de la Luca (23:32-49):
<p>
Și erau duși și alții, doi făcători de rele, ca să-i omoare împreună cu El.
Și când au ajuns la locul ce se cheamă al Căpățânii, L-au răstignit acolo pe El și pe făcătorii de rele, unul de-a dreapta și unul de-a stânga.
Iar Iisus zicea: Părinte, iartă-le lor, că nu știu ce fac. Și împărțind hainele Lui, au aruncat sorți.
Și sta poporul privind, iar căpeteniile își băteau joc de El, zicând: Pe alții i-a mântuit; să Se mântuiască și pe Sine Însuși, dacă El este Hristosul, alesul lui Dumnezeu.
Și Îl luau în râs și ostașii care se apropiau, aducându-I oțet.
Și zicând: Dacă Tu ești regele iudeilor, mântuiește-Te pe Tine Însuți!
Și deasupra Lui era scris cu litere grecești, latinești și evreiești: Acesta este regele iudeilor.
Iar unul dintre făcătorii de rele răstigniți, Îl hulea zicând: Nu ești Tu Hristosul? Mântuiește-Te pe Tine Însuți și pe noi.
Și celălalt, răspunzând, îl certa, zicând: Nu te temi tu de Dumnezeu, că ești în aceeași osândă?
Și noi pe drept, căci noi primim cele cuvenite după faptele noastre; Acesta însă n-a făcut nici un rău.
Și zicea lui Iisus: Pomenește-mă, Doamne, când vei veni în împărăția Ta.
Și Iisus i-a zis: Adevărat grăiesc ție, astăzi vei fi cu Mine în rai.
Și era acum ca la ceasul al șaselea și întuneric s-a făcut peste tot pământul până la ceasul al nouălea.
Când soarele s-a întunecat; iar catapeteasma templului s-a sfâșiat pe la mijloc.
Și Iisus, strigând cu glas tare, a zis: Părinte, în mâinile Tale încredințez duhul Meu. Și acestea zicând, Și-a dat duhul.
Iar sutașul, văzând cele ce s-au făcut, a slăvit pe Dumnezeu, zicând: Cu adevărat, Omul Acesta drept a fost.
Și toate mulțimile care veniseră la această priveliște, văzând cele întâmplate, se întorceau bătându-și pieptul.
Și toți cunoscuții Lui, și femeile care Îl însoțiseră din Galileea, stăteau departe, privind acestea.
</p>

<br  /><b>TRICÂNTAREA </b><br  />

Alcătuire a lui Cosma.

Irmosul de două ori și troparele pe 12 și pe urmă irmosul într-amândouă stranele împreună.

<br  /><b>Cântarea a 5-a, glasul al 8-lea: </b><br  />

<b>Irmosul: </b><br  />

La Tine alerg dis-de dimineață, Cel ce pentru milostivire Te-ai deșertat pe Tine, Cel neschimbat, pentru cel căzut, și până la patimă Te-ai plecat, Cel ce ești fără de patimă, Cuvinte al lui Dumnezeu; pace dă-mi mie, Iubitorule de oameni.

Dacă și-au spălat picioarele, și mai înainte s-au curățit cu împărtășirea dumnezeieștii Tale Taine, Hristoase, slujitorii Tăi s-au suit acum împreună cu Tine din Sion, la muntele cel mare al Măslinilor, lăudându-Te pe Tine, Cel ce ești iubitor de oameni.

Zis-ai: Vedeți prietenilor, nu vă tulburați; acum s-a apropiat ceasul ca să fiu prins, și să fiu dat morții de mâinile celor fără de lege; și toți vă veți risipi, lăsându-Mă pe Mine. Însă vă voi aduna iarăși, ca să Mă vestiți pe Mine cel iubitor de oameni.

<br  /><b>CONDAC, glasul al 8-lea: </b><br  />

Pe Cel ce s-a răstignit pentru noi, veniți toți să-L lăudăm, că pe Acela L-a văzut Maria pe lemn și a zis: Deși rabzi răstignire, Tu ești Fiul și Dumnezeul meu.

<br  /><b>ICOS </b><br  />

Văzând mielușeaua, Maria, pe Mielușelul său tras spre junghiere, mergea după El zdrobită, împreună și cu alte femei, strigând așa: Unde mergi, Fiule? Pentru ce faci această călătorie grabnică? Au doară este iarăși altă nuntă în Cana, și acolo Te grăbești acum, ca să le mai faci lor vin din apă? Oare, merge-voi cu Tine Fiule, sau voi aștepta mai bine? Dă-mi cuvânt, Cuvinte; nu mă trece tăcând, Cel ce m-ai păzit curată; că Tu ești Fiul și Dumnezeul meu.

<br  /><b>Cântarea a 8-a: </b><br  />

<b>Irmosul: </b><br  />

Chipul răutății celei protivnice lui Dumnezeu, dumnezeieștii tineri l-au dat pe față; iar asupra lui Hristos întărâtându-se adunarea cea fără de lege, sfătuiește cele deșarte și gândește să ucidă pe Cel ce ține viața în mână. Pe Care toată făptura Îl binecuvântează, slăvindu-L în veci.

Zis-ai, Hristoase, ucenicilor: Scuturați acum somnul de pe pleoape și la rugăciune privegheați, ca să nu pieriți întru ispită; și mai vârtos tu, Simone, că celui mai tare este ispita mai mare; înțelege-Mă, Petre, pe Mine, pe Care toată făptura Mă binecuvintează, slăvindu-Mă în veci.

Cuvânt necucernic niciodată nu voi scoate din buzele mele, Stăpâne, zis-a Petru.

Cu Tine voi muri ca un recunoscător, de s-ar și lepăda de Tine toți. Că nu trupul și sângele, ci Tatăl Tău Te-a descoperit mie, pe Care toată făptura Te binecuvintează, slăvindu-Te în veci.

Adâncul înțelepciunii celei dumnezeiești și al științei, cu totul l-ai cercat, și noianul judecăților Mele nu l-ai ajuns, omule, a zid Domnul. Deci fiind trup, nu te lăuda, că de trei ori te vei lepăda de Mine, pe Care toată făptura Mă binecuvintează, slăvindu-Mă în veci.

Te lepezi, Simone Petre, de ceea ce vrei să faci curând, precum s-a zis. Ci fără zăbavă venind la tine o slujnică te va spăimânta, a zis Domnul. Dar plângând cu amar, Mă vei afla milostiv pe Mine, pe Care toată făptura Mă binecuvintează, slăvindu-Mă în veci.

Ceea ce ești mai cinstită... cu stihurile obișnuite nu se cântă.

<br  /><b>Cântarea a 9-a: </b><br  />

<b>Irmosul: </b><br  />

Pe cea mai cinstită decât heruvimii și mai slăvită fără de asemănare decât serafimii, care fără stricăciune pe Dumnezeu Cuvântul a născut; pe tine, cea cu adevărat Născătoare de Dumnezeu, te mărim.

Ceata cea pierzătoare a celor ce urau pe Dumnezeu, adunarea celor plini de răutăți, a ucigașilor de Dumnezeu, a venit asupra Ta, Hristoase, și Te-au târât ca pe un nedrept, pe Tine, Ziditorul tuturor, pe Care Îl slăvim.

Necunoscând nelegiuiții legea, și citind în zadar glasurile proorocilor, ca pe o oaie Te-au târât pe Tine, Stăpânul tuturor, ca să Te junghie fără dreptate pe Tine pe Care Te slăvim.

Preoții și cărturarii împreună fiind răniți de răutatea cea ucigătoare de sine, au predat păgânilor ca un dar Viața să o ucidă, adică pe Cel ce este din fire Dătător de viață, pe Care-L slăvim.

Înconjuratu-Te-au ca niște câini mulți, și Te-au lovit, Împărate, cu palme peste obraz, și Te-au întrebat mărturisind minciuni asupra Ta; și toate răbdând, pe toți i-ai mântuit.

<br  /><b>Irmosul: </b><br  />
Pe cea mai cinstită...

<br  /><b>Apoi LUMINNDA, de trei ori: </b><br  />

Întru o zi ai învrednicit, Doamne, pe tâlharul în rai; și pe mine luminează-mă cu lemnul Crucii, și mă mântuiește.

Apoi Evanghelia a noua, de la Ioan (19:25-37):
<p>
Și stăteau, lângă crucea lui Iisus, mama Lui și sora mamei Lui, Maria lui Cleopa, și Maria Magdalena.
Deci Iisus, văzând pe mama Sa și pe ucenicul pe care Îl iubea stând alături, a zis mamei Sale: Femeie, iată fiul tău!
Apoi a zis ucenicului: Iată mama ta! Și din ceasul acela ucenicul a luat-o la sine.
După aceea, știind Iisus că toate s-au săvârșit acum, ca să se împlinească Scriptura, a zis: Mi-e sete.
Și era acolo un vas plin cu oțet; iar cei care Îl loviseră, punând în vârful unei trestii de isop un burete înmuiat în oțet, l-au dus la gura Lui.
Deci după ce a luat oțetul, Iisus a zis: Săvârșitu-s-a. Și plecându-Și capul, Și-a dat duhul.
Deci iudeii, fiindcă era vineri, ca să nu rămână trupurile sâmbăta pe cruce, căci era mare ziua sâmbetei aceleia, au rugat pe Pilat să le zdrobească fluierele picioarelor și să-i ridice.
Deci au venit ostașii și au zdrobit fluierele celui dintâi și ale celuilalt, care era răstignit împreună cu el.
Dar venind la Iisus, dacă au văzut că deja murise, nu I-au zdrobit fluierele.
Ci unul din ostași cu sulița a împuns coasta Lui și îndată a ieșit sânge și apă.
Și cel ce a văzut a mărturisit și mărturia lui e adevărată; și acela știe că spune adevărul, ca și voi să credeți.
Căci s-au făcut acestea, ca să se împlinească Scriptura: "Nu I se va zdrobi nici un os".
Și iarăși altă Scriptură zice: "Vor privi la Acela pe care L-au împuns".
</p>

Și îndată: Toată suflarea să laude pe Domnul..., pe glasul al 3-lea: Se pun stihirile pe patru și se cântă aceste idiomele, glasul al 3-lea.

Două lucruri și rele a făcut fiul meu cel întâi-născut, Israel; pe Mine, Izvorul apei vieții, M-a părăsit, și și-a săpat sieși fântână surpată. Pe Mine M-a răstignit pe lemn, iar pe Varava l-a cerut și l-a slobozit. Spăimântatu-s-a cerul de aceasta, și soarele și-a ascuns razele; iar tu, Israele, nu te-ai rușinat, ci morții M-ai dat. Iartă-le lor, Părinte Sfinte, că nu știu ce au făcut (de două ori).

Fiecare mădular al sfântului Tău trup a răbdat ocară pentru noi; capul a răbdat spini; fața scuipări; obrazul, loviri cu palme; gura, gustarea oțetului celui amestecat cu fiere; urechile, hulele cele păgânești; spatele, biciuiri și mâna, trestie; întinsorile a tot trupul pe cruce, suliță. Cel ce ai pătimit pentru noi, și ne-ai mântuit pe noi din patimi; Care Te-ai smerit pentru noi, prin iubirea Ta de oameni, și ne-ai înălțat, Atotputernice Mântuitorule, miluiește-ne pe noi.

Răstignindu-Te Tu, Hristoase, toată făptura văzând s-a cutremurat; temeliile pământului s-au clătinat de frica puterii Tale. Că înălțându-Te astăzi se pierde neamul iudaic. Catapeteasma Templului s-a rupt în două și morții din morminte au înviat; iar Maica Ta, stând lângă Tine, a strigat, plângând ca o maică și zicând: Cum nu voi plânge și nu mă voi bate în piept, văzându-Te pe Tine atârnat pe lemn, gol ca un vinovat? Cel ce ai fost răstignit și ai fost îngropat și ai înviat din morți, Doamne, slavă Ție.

<br  /><b>Slavă…, glasul al 6-lea: </b><br  />

Dezbrăcatu-M-au pe Mine de hainele Mele, și M-au îmbrăcat cu haină roșie; pus-au pe capul Meu cunună de spini, și Mi-au dat trestie în mâna cea dreaptă, ca să-i sfărâm pe ei ca pe vasele olarului.

<br  /><b>Și acum…, asemenea: </b><br  />

Spatele Meu l-am dat spre bătăi și fața Mea nu am întors-o de la scuipări. Înaintea judecății lui Pilat am stat, și răstignire am răbdat, pentru mântuirea lumii.

Apoi Evanghelia a zecea de la Marcu (15:43-47):
<p>
Și venind Iosif cel din Arimateea, sfetnic ales, care aștepta și el împărăția lui Dumnezeu, și, îndrăznind, a intrat la Pilat și a cerut trupul lui Iisus.
Iar Pilat s-a mirat că a și murit și, chemând pe sutaș, l-a întrebat dacă a murit de mult.
Și aflând de la sutaș, a dăruit lui Iosif trupul.
Și Iosif, cumpărând giulgiu și coborându-L de pe cruce, L-a înfășurat în giulgiu și L-a pus într-un mormânt care era săpat în stâncă, și a prăvălit o piatră la ușa mormântului.
Iar Maria Magdalena și Maria, mama lui Iosi, priveau unde L-au pus.
</p>

Apoi Doxologia zilelor de rând (citită) și îndată, ectenia: Să plinim rugăciunile noastre cele de dimineață Domnului… Ecfonisul: Că Dumnezeul milelor…

Și îndată, Evanghelia a unsprezecea, de la Ioan (19:38-42):
<p>
După acestea Iosif din Arimateea, fiind ucenic al lui Iisus, dar într-ascuns, de frica iudeilor, a rugat pe Pilat ca să ridice trupul lui Iisus. Și Pilat i-a dat voie. Deci a venit și a ridicat trupul Lui.
Și a venit și Nicodim, cel care venise la El mai înainte noaptea, aducând ca la o sută de litre de amestec de smirnă și aloe.
Au luat deci trupul lui Iisus și l-au înfășurat în giulgiu cu miresme, precum este obiceiul de înmormântare la iudei.
Iar în locul unde a fost răstignit era o grădină, și în grădină un mormânt nou, în care nu mai fusese nimeni îngropat.
Deci, din pricina vinerii iudeilor, acolo L-au pus pe Iisus, pentru că mormântul era aproape.
</p>

Apoi se cântă Stihoavna, stihiri idiomele, într-amândouă stranele împreună: Glasul 1:

Toată făptura s-a schimbat de frică, văzându-Te pe Tine, Hristoase, pe Cruce răstignit. Soarele s-a întunecat și temeliile pământului s-au cutremurat. Toate au pătimit împreună cu Tine, Cel ce ai zidit toate; Cel ce ai răbdat de voie pentru noi, Doamne, slavă Ție.

<br  /><b>Stih: </b><br  />

Împărțit-au hainele Mele între ei și pentru cămașa Mea au aruncat sorții.

<br  /><b>Glasul al 2-lea: </b><br  />

Poporul cel nelegiuit și nedrept, pentru ce cugetă cele deșarte? Pentru ce a judecat spre moarte pe Cel ce este viața tuturor? Minune mare! Făcătorul lumii s-a dat în mâinile celor fără de lege și s-a înălțat pe lemn, Iubitorul de oameni, ca să slobozească din iad pe cei legați care strigă: Îndelung Răbdătorule, Doamne, slavă Ție.

<br  /><b>Stih: </b><br  />

Dat-au spre mâncarea Mea fiere și spre setea Mea M-au adăpat cu oțet.

Astăzi văzându-Te pe Tine, Cuvinte, atârnând pe Cruce, Fecioara cea fără prihană, tânguindu-se cu milă ca o maică, s-a rănit la inimă cu amar, și suspinând cu durere din adâncul sufletului, zgâriindu-și obrazul, se chinuia; de aceea în piept bătându-se striga cu jale: Vai mie, Dumnezeiescule Fiu! Vai mie, Lumina lumii! Cum ai apus de la ochii mei, Mielul lui Dumnezeu? Pentru care oștile celor fără de trupuri erau cuprinse de spaimă, zicând: Cel ce ești necuprins, Doamne, slavă Ție!

<br  /><b>Stih: </b><br  />

Iar Dumnezeu, Împăratul nostru, mai înainte de veci a făcut mântuire în mijlocul pământului.

Pe lemn răstignit văzându-Te, Hristoase, pe Tine, Făcătorul și Dumnezeul tuturor, ceea ce Te-a născut fără sămânță, a strigat cu amar: Fiul meu, unde a apus frumusețea chipului Tău? Nu sufăr a Te vedea răstignit fără dreptate. Însă grăbește de Te scoală, ca să văd și eu învierea Ta din morți, cea de a treia zi.

<br  /><b>Slavă…, glasul al 8-lea: </b><br  />

Doamne, suindu-Te pe Cruce, a căzut frică și cutremur asupra făpturii; de vreme ce și pământul l-ai oprit să nu înghită pe cei ce Te-au răstignit, și iadului ai poruncit să sloboadă din sine pe cei legați. Judecătorule al celor vii și al celor morți, Cel ce spre înnoirea oamenilor ai venit, să dai viață iar nu moarte, Iubitorule de oameni slavă Ție.

<b>Și acum…</b>

Acum se întinge condeiul hotărârii de Judecată de la Judecătorii cei nedrepți și Iisus se judecă și se osândește spre răstignire, și împreună pătimește făptura, văzând pe Domnul pe Cruce; Cel ce pătimește după firea trupului pentru mine, Bunule Doamne, slavă Ție.

Apoi Evanghelia a douăsprezecea, de la Matei (27:62-66):
<p>
Iar a doua zi, care este după vineri, s-au adunat arhiereii și fariseii la Pilat,
Zicând: Doamne, ne-am adus aminte că amăgitorul Acela a spus, fiind încă în viață: După trei zile Mă voi scula.
Deci, poruncește ca mormântul să fie păzit până a treia zi, ca nu cumva ucenicii Lui să vină și să-L fure și să spună poporului: S-a sculat din morți. Și va fi rătăcirea de pe urmă mai rea decât cea dintâi.
Pilat le-a zis: Aveți strajă; mergeți și întăriți cum știți.
Iar ei, ducându-se, au întărit mormântul cu strajă, pecetluind piatra.
</p>

Apoi: Bine este a ne mărturisi Domnului… Sfinte Dumnezeule… După Tatăl nostru…

<br  /><b>Troparul, glasul al 4-lea: </b><br  />

Răscumpăratu-ne-ai pe noi din blestemul legii, cu scump sângele Tău. Pe Cruce pironindu-Te și cu sulița împungându-Te, nemurire ai izvorât oamenilor, Mântuitorul nostru, slavă Ție.

Apoi ectenia obișnuită și apolisul.

<h1>RÂNDUIALA CEASURILOR ÎN SFÂNTA ȘI MAREA ZI VINERI DIMINEAȚA</h1>

Alcătuire a lui Chiril, arhiepiscopul Alexandriei.

Dimineața, după Priveghere, preotul se îmbracă în epitrahil și felon, și binecuvântând începe.

<h2>CEASUL ÎNTÂI </h2>

Împărate ceresc…, Sfinte Dumnezeule…, Preasfântă Treime…, Tatăl nostru…, Doamne miluiește (de 12 ori), Slavă… Și acum…, Veniți să ne închinăm…, (de 3 ori), și se citesc acești Psalmi:

PSALMUL 5

Graiurile mele ascultă-le, Doamne! înțelege strigarea mea! Ia aminte la glasul rugăciunii mele, împăratul meu și Dumnezeul meu, căci către Tine, mă voi ruga, Doamne! Dimineața vei auzi glasul meu; dimineața voi sta înaintea Ta și mă vei vedea. Că Tu ești Dumnezeu, Care nu voiești fărădelegea, nici nu va locui lângă Tine cel ce viclenește. Nu vor sta călcătorii de lege în preajma ochilor Tăi. Urât-ai pe toți cei ce lucrează fără de lege. Pierde-vei pe toți cei ce grăiesc minciuna; pe ucigaș și pe viclean îl urăște Domnul. Iar eu, întru mulțimea milei Tale, voi intra în casa Ta, închina-mă-voi spre sfânt locașul Tău, întru frica Ta.

Doamne, povățuiește-mă întru dreptatea Ta din pricina dușmanilor mei! Îndreptează înaintea mea calea Ta.

Că nu este în gura lor adevăr, inima lor este deșartă; groapă deschisă grumazul lor, cu limbile lor viclenesc.

Judecă-i pe ei, Dumnezeule; să cadă din sfaturile lor; după mulțimea nelegiuirilor lor, alungă-i pe ei, că Te-au amărât, Doamne, și să se veselească toți cei ce nădăjduiesc întru Tine; în veac se vor bucura și le vei fi lor sălaș și se vor lăuda cu Tine toți cei ce iubesc numele Tău. Că Tu vei binecuvânta pe cel drept, Doamne, căci cu arma bunei voiri ne-ai încununat pe noi.

PSALMUL 2

Pentru ce s-au întărâtat neamurile și popoarele au cugetat deșertăciuni? S-au ridicat împărații pământului și căpeteniile s-au adunat împreună împotriva Domnului și a unsului Său, zicând: "Să rupem legăturile lor și să lepădăm de la noi jugul lor". Cel ce locuiește în ceruri va râde de dânșii și Domnul îi va batjocori pe ei! Atunci va grăi către ei întru urgia Lui și întru mânia Lui îi va tulbura pe ei; Iar Eu sunt pus împărat de El peste Sion, muntele cel sfânt al Lui, vestind porunca Domnului. Domnul a zis către Mine:

"Fiul Meu ești Tu, Eu astăzi Te-am născut! Cere de la Mine și-ți voi da neamurile moștenirea Ta și stăpânirea Ta marginile pământului. Le vei paște pe ele cu toiag de fier; ca pe vasul olarului le vei zdrobi! "Și acum împărați înțelegeți! învățați-vă toți, care judecați pământul! Slujiți Domnului cu frică și vă bucurați de El cu cutremur. Luați învățătură, ca nu cumva să Se mânie Domnul și să pieriți din calea cea dreaptă, când se va aprinde degrabă mânia Lui! Fericiți toți cei ce nădăjduiesc în El.

PSALMUL 21

Dumnezeul meu, Dumnezeul meu, ia aminte la mine, pentru ce m-ai părăsit? Departe sunt de mântuirea mea cuvintele greșelilor mele. Dumnezeul meu, striga-voi ziua și nu vei auzi, și noaptea și nu Te vei gândi la mine. Iar Tu întru cele sfinte locuiești, lauda lui Israel. În Tine au nădăjduit părinții noștri, nădăjduit-au în Tine și i-ai izbăvit pe ei. Către Tine au strigat și s-au mântuit, în Tine au nădăjduit și nu s-au rușinat. Iar eu sunt vierme și nu om, ocara oamenilor și defăimarea poporului. Toți cei ce m-au văzut m-au batjocorit, grăit-au cu buzele, clătinat-au capul zicând: "Nădăjduit-a spre Domnul, izbăvească-l pe el,  mântuiască-l pe el, că-l voiește pe el". Că Tu ești Cel ce m-ai scos din pântece, nădejdea mea, de la sânul maicii mele. Spre Tine m-am aruncat de la naștere, din pântecele maicii mele Dumnezeul meu ești Tu. Nu Te depărta de la mine, că necazul este aproape, și nu este cine să-mi ajute. Înconjuratu-m-au viței mulți, tauri grași m-au împresurat. Deschis-au asupra mea gura lor, ca un leu ce răpește și răcnește.Ca apa m-am vărsat și s-au risipit toate oasele mele. Făcutu-s-a inima mea ca ceara ce se topește în mijlocul pântecelui meu. Uscatu-s-a ca un vas de lut tăria mea, și limba mea s-a lipit de cerul gurii mele și în țărâna morții m-ai coborât. Că m-au înconjurat câini mulți, adunarea celor vicleni m-a împresurat. Străpuns-au mâinile mele și picioarele mele. Numărat-au toate oasele mele, iar ei priveau și se uitau la mine. Împărțit-au hainele mele între ei și pentru cămașa mea au aruncat sorți. Iar Tu, Doamne, nu depărta ajutorul Tău de la mine, spre sprijinul meu ia aminte. Izbăvește de sabie sufletul meu și din gheara câinelui viața mea. Izbăvește-mă din gura leului și din coarnele taurilor smerenia mea. Spune-voi numele Tău fraților mei; în mijlocul adunării Te voi lăuda, zicând: Cei ce vă temeți de Domnul, lăudați-L pe El, toată seminția lui Iacob slăviți-L pe El! Să se teamă de Dânsul toată seminția lui Israel. Că n-a defăimat, nici n-a lepădat ruga săracului, Nici n-a întors fala Lui de la mine și când am strigat către Dânsul, m-a auzit. De la Tine este lauda mea în adunare mare, rugăciunile mele le voi face înaintea celor ce se tem de El. Mânca-vor săracii și se vor sătura și vor lăuda pe Domnul, iar cei ce-L caută pe Dânsul vii vor fi inimile lor în veacul veacului. Își vor aduce aminte și se vor întoarce la Domnul toate marginile pământului. Și se vor închina înaintea Lui toate semințiile neamurilor.

Că a Domnului este împărăția și El stăpânește peste neamuri. Mâncat-au și s-au închinat toți grașii pământului, înaintea Lui vor cădea toți cei ce se coboară în pământ. Și sufletul meu în El viază, și seminția mea va sluji Lui. Se va vesti Domnului neamul ce va să vină. Și vor vesti dreptatea Lui poporului ce se va naște și ce a făcut Domnul.

<b>Slavă…, Și acum…, Aliluia (de 3 ori) Doamne miluiește (de 3 ori).</b>

<br  /><b>Slavă…, tropar, glasul 1: </b><br  />

Răstignindu-Te Tu Hristoase, a pierit tirania; călcatu-s-a puterea vrăjmașului, că nici înger, nici om, ci Tu însuți, Doamne, ne-ai mântuit pe noi, slavă Ție.

<br  /><b>Și acum…, a Născătoarei: </b><br  />

Cum te vom numi, ceea ce ești plină de har? Cer, că ai răsărit pe Soarele dreptății?

Rai, că ai odrăslit floarea nestricăciunii? Fecioară, că ai rămas nestricată? Maică curată, că ai avut în sfintele tale brațe Fiu pe Dumnezeul tuturor? Pe Acela roagă-L să mântuiască sufletele noastre.

Apoi se cântă trei tropare, primul fără stih și repetându-l.

<br  /><b>Troparul, glasul al 8-lea, însuși glasul: </b><br  />

Astăzi catapeteasma Templului se rupe spre mustrarea celor fără de lege, și soarele razele sale își ascunde, văzând pe Stăpânul răstignit.

Și tot acesta, în a doua strană.

<br  /><b>Apoi strana întâia cântă troparul cu stihul: </b><br  />

<b>Stih: </b><br  />

Pentru ce s-au întărâtat neamurile și popoarele au cugetat cele deșarte?

Ca o oaie spre junghiere Te-ai adus, Hristoase Împărate, și ca un miel fără de răutate, Te-ai pironit pe Cruce de bărbații cei fără de lege, pentru păcatele noastre, Iubitorule de oameni.

<br  /><b>Stih: </b><br  />

Înainte au stat împărații pământului și căpeteniile s-au adunat împreună asupra Domnului și asupra Unsului Lui.

Și același tropar se cântă și în a doua strană.

<br  /><b>Apoi strana cea dintâi zice: Slavă… același glas: </b><br  />

Doamne, răbdând toate, așa ai zis celor fără de lege ce Te-au prins: De ați și rănit pe păstorul și ați risipit cele douăsprezece oi, pe ucenicii Mei, dar aș fi putut să aduc înainte și mai mult decât douăsprezece legiuni de îngeri. Ci, rabd îndelung, ca să se plinească cele ce am arătat vouă prin proorocii Mei, cele nearătate și ascunde. Doamne, slavă Ție!

<b>Și acum…, tot aceasta.</b>

<br  /><b>PROCHIMENUL glasul al 4-lea: </b><br  />

Inima lui aduna fărădelege sieși.

<br  /><b>Stih: </b><br  />

Fericit este cel ce caută la sărac și la sărman.

Din Proorocia lui Zaharia (11:10-14; 13:6-7; 14:7-9, 20-21), citire: 

Atunci am luat toiagul Meu "îndurare" și l-am frânt, ca să stric legământul pe care l-am încheiat cu toate popoarele. El a fost stricat în acea zi, iar neguțătorii de oi, care luau seama la Mine au înțeles că acesta a fost cuvântul Domnului. Și le-am zis: "Dacă socotiți cu cale, dați-Mi simbria, iar dacă nu, să nu Mi-o plătiți.

Și Mi-au cântărit simbria Mea treizeci de arginți. Atunci a grăit Domnul către Mine: "Aruncă-l olarului prețul acela scump cu care Eu am fost prețuit de ei". Și am luat cei treizeci de arginți și i-am aruncat în vistieria templului Domnului, pentru olar. Apoi am rupt și toiagul cel de-al doilea, "Legământ", ca să stric frăția dintre Iuda și Israel.

Și dacă va fi întrebat: "De unde ai rănile acestea la mâini?" El va răspunde: "Am fost lovit în casa prietenilor mei!". Sabie, deșteaptă-te împotriva păstorului Meu, împotriva tovarășului Meu, zice Domnul Savaot. Voi bate păstorul și se vor risipi oile, și îmi voi întoarce mina Mea împotriva celor mici.

Va fi o zi deosebită pe care Domnul singur o știe; nu va fi nici zi și nici noapte, ci în vremea serii va fi lumină. Iar în ziua aceea vor izvorî din Ierusalim ape vii: jumătate se vor îndrepta către marea cea de la răsărit, iar cealaltă jumătate către marea cea de la apus. Și așa va fi și vara și iarna. Și va fi Domnul împărat peste tot pământul; în vremea aceea va fi Domnul unul singur și tot așa și numele Său unul singur. În ziua aceea va fi (scris) pe clopoțeii cailor: "Sfânt lui Dumnezeu!" și vor fi căldările în templul Domnului ca năstrapele înaintea jertfelnicului. Și orice căldare din Ierusalim și din Iuda va fi sfântă Domnului Savaot. Și vor veni toți cei ce vor să jertfească și le vor lua și vor fierbe carne și nu va mai fi nici un neguțător, în ziua aceea, în templul Domnului Savaot.

<br  /><b>Apoi Apostolul: </b><br  />

Din Epistola către Galateni (6:14-18), a Sfântului Apostol Pavel citire: 

Fraților, mie să nu-mi fie a mă lăuda, decât numai în crucea Domnului nostru Iisus Hristos, prin care lumea este răstignită pentru mine, și eu pentru lume! Că în Hristos Iisus nici tăierea împrejur nu este ceva, nici netăierea împrejur, ci făptura cea nouă. Și câți vor umbla după dreptarul acesta, - pace și milă asupra lor și asupra Israelului lui Dumnezeu! De acum înainte, nimeni să nu-mi mai facă supărare, căci eu port în trupul meu, semnele Domnului Iisus. Harul Domnului nostru Iisus Hristos să fie cu duhul vostru, fraților!

Amin.

<br  />Apoi Evanghelia de la Matei (27:1-56):
<p>
Iar făcându-se dimineață, toți arhiereii și bătrânii poporului au ținut sfat împotriva lui Iisus, ca să-L omoare.
Și, legându-L, L-au dus și L-au predat dregătorului Ponțiu Pilat.
Atunci Iuda, cel ce L-a vândut, văzând că a fost osândit, s-a căit și a adus înapoi arhiereilor și bătrânilor cei treizeci de arginți,
Zicând: Am greșit vânzând sânge nevinovat. Ei i-au zis: Ce ne privește pe noi? Tu vei vedea.
Și el, aruncând arginții în templu, a plecat și, ducându-se, s-a spânzurat.
Iar arhiereii, luând banii, au zis: Nu se cuvine să-i punem în vistieria templului, deoarece sunt preț de sânge.
Și ținând ei sfat, au cumpărat cu ei Țarina Olarului, pentru îngroparea străinilor.
Pentru aceea s-a numit țarina aceea Țarina Sângelui, până în ziua de astăzi.
Atunci s-a împlinit cuvântul spus de Ieremia proorocul, care zice: "Și au luat cei treizeci de arginți, prețul celui prețuit, pe care l-au prețuit fiii lui Israel,
Și i-au dat pe Țarina Olarului după cum mi-a spus mie Domnul".
Iar Iisus stătea înaintea dregătorului. Și L-a întrebat dregătorul, zicând: Tu ești regele iudeilor? Iar Iisus i-a răspuns: Tu zici.
Și la învinuirile aduse Lui de către arhierei și bătrâni, nu răspundea nimic.
Atunci I-a zis Pilat: Nu auzi câte mărturisesc ei împotriva Ta?
Și nu i-a răspuns lui nici un cuvânt, încât dregătorul se mira foarte.
La sărbătoarea Paștilor, dregătorul avea obiceiul să elibereze mulțimii un întemnițat pe care-l voiau.
Și aveau atunci un vinovat vestit, care se numea Baraba.
Deci adunați fiind ei, Pilat le-a zis: Pe cine voiți să vi-l eliberez, pe Baraba sau pe Iisus, care se zice Hristos?
Că știa că din invidie L-au dat în mâna lui.
Și pe când stătea Pilat în scaunul de judecată, femeia lui i-a trimis acest cuvânt: Nimic să nu-I faci Dreptului aceluia, că mult am suferit azi, în vis, pentru El.
Însă arhiereii și bătrânii au ațâțat mulțimile ca să ceară pe Baraba, iar pe Iisus să-L piardă.
Iar dregătorul, răspunzând, le-a zis: Pe cine din cei doi voiți să vă eliberez? Iar ei au răspuns: Pe Baraba.
Și Pilat le-a zis: Dar ce voi face cu Iisus, ce se cheamă Hristos? Toți au răspuns: Să fie răstignit!
A zis iarăși Pilat: Dar ce rău a făcut? Ei însă mai tare strigau și ziceau: Să fie răstignit!
Și văzând Pilat că nimic nu folosește, ci mai mare tulburare se face, luând apă și-a spălat mâinile înaintea mulțimii, zicând: Nevinovat sunt de sângele Dreptului acestuia. Voi veți vedea.
Iar tot poporul a răspuns și a zis: Sângele Lui asupra noastră și asupra copiilor noștri!
Atunci le-a eliberat pe Baraba, iar pe Iisus L-a biciuit și L-a dat să fie răstignit.
Atunci ostașii dregătorului, ducând ei pe Iisus în pretoriu, au adunat în jurul Lui toată cohorta,
Și dezbrăcându-L de toate hainele Lui, I-au pus o hlamidă roșie.
Și împletind o cunună de spini, I-au pus-o pe cap și în mâna Lui cea dreaptă trestie; și, îngenunchind înaintea Lui își băteau joc de El, zicând: Bucură-Te, regele iudeilor!
Și scuipând asupra Lui, au luat trestia și-L băteau peste cap.
Iar după ce L-au batjocorit, L-au dezbrăcat de hlamidă, L-au îmbrăcat cu hainele Lui și L-au dus să-L răstignească.
Și ieșind, au găsit pe un om din Cirene, cu numele Simon; pe acesta l-au silit să ducă crucea Lui.
Și venind la locul numit Golgota, care înseamnă: Locul Căpățânii,
I-au dat să bea vin amestecat cu fiere; și, gustând, nu a voit să bea.
Iar după ce L-au răstignit, au împărțit hainele Lui, aruncând sorți, ca să se împlinească ceea ce s-a zis de proorocul: "Împărțit-au hainele Mele între ei, iar pentru cămașa Mea au aruncat sorți".
Și ostașii, șezând, Îl păzeau acolo.
Și deasupra capului au pus vina Lui scrisă: Acesta este Iisus, regele iudeilor.
Atunci au fost răstigniți împreună cu El doi tâlhari, unul de-a dreapta și altul de-a stânga.
Iar trecătorii Îl huleau, clătinându-și capetele,
Și zicând: Tu, Cel ce dărâmi templul și în trei zile îl zidești, mântuiește-Te pe Tine Însuți! Dacă ești Fiul lui Dumnezeu, coboară-Te de pe cruce!
Asemenea și arhiereii, bătându-și joc de El, cu cărturarii și cu bătrânii, ziceau:
Pe alții i-a mântuit, iar pe Sine nu poate să Se mântuiască! Dacă este regele lui Israel, să Se coboare acum de pe cruce, și vom crede în El.
S-a încrezut în Dumnezeu: Să-L scape acum, dacă-L vrea pe El! Căci a zis: Sunt Fiul lui Dumnezeu.
În același chip Îl ocărau și tâlharii cei împreună-răstigniți cu El.
Iar de la ceasul al șaselea, s-a făcut întuneric peste tot pământul, până la ceasul al nouălea.
Iar în ceasul al nouălea a strigat Iisus cu glas mare, zicând: Eli, Eli, lama sabahtani? adică: Dumnezeul Meu, Dumnezeul Meu, pentru ce M-ai părăsit?
Iar unii dintre cei ce stăteau acolo, auzind ziceau: Pe Ilie îl strigă Acesta.
Și unul dintre ei, alergând îndată și luând un burete, și umplându-l de oțet și punându-l într-o trestie, Îi da să bea.
Iar ceilalți ziceau: Lasă, să vedem dacă vine Ilie să-L mântuiască.
Iar Iisus, strigând iarăși cu glas mare, Și-a dat duhul.
Și iată, catapeteasma templului s-a sfâșiat în două de sus până jos, și pământul s-a cutremurat și pietrele s-au despicat;
Mormintele s-au deschis și multe trupuri ale sfinților adormiți s-au sculat.
Și ieșind din morminte, după învierea Lui, au intrat în cetatea sfântă și s-au arătat multora.
Iar sutașul și cei ce împreună cu el păzeau pe Iisus, văzând cutremurul și cele întâmplate, s-au înfricoșat foarte, zicând: Cu adevărat, Fiul lui Dumnezeu era Acesta!
Și erau acolo multe femei, privind de departe, care urmaseră din Galileea pe Iisus, slujindu-I,
Între care era Maria Magdalena și Maria, mama lui Iacov și a lui Iosi, și mama fiilor lui Zevedeu.
</p>
 Apoi: </b><br  />

Pașii mei călăuzește-i după cuvântul Tău, și să nu mă stăpânească nici o fărădelege. Izbăvește-mă de clevetirea oamenilor și voi păzi poruncile Lui. Fața Ta arat-o peste robul Tău și mă învață îndreptările Tale. Să se umple gura mea de lauda Ta, Doamne, ca să laud slava Ta, toată ziua mare cuviința Ta.

Sfinte Dumnezeule… Și după Tatăl nostru…

<br  /><b>CONDAC, glasul al 8.lea: </b><br  />

Pe Cel ce s-a răstignit pentru noi, veniți toți să-L lăudăm; că pe Acesta L-a văzut Maria pe lemn și a zis: Deși rabzi răstignire, Tu ești Fiul și Dumnezeul meu.

Apoi Doamne miluiește (de 40 de ori)

Cel ce în toată vremea și în tot ceasul, în cer și pe pământ, ești închinat și slăvit, Hristoase Dumnezeule, îndelung Răbdătorule, mult Milostive și mult Îndurate; Care pe cei drepți iubești și pe cei păcătoși miluiești, Care pe toți chemi la mântuire pentru făgăduința bunătăților ce vor să fie. Însuți Doamne, primește rugăciunile noastre în ceasul acesta și îndreptează viața noastră spre poruncile Tale. Sufletele noastre le sfințește, trupurile curățește, cugetele îndreptează, gândurile curățește și ne izbăvește pe noi de tot necazul celor rele și al durerii. Ocrotește-ne pe noi cu sfinții Tăi îngeri, ca prin mijlocirea lor fiind păziți și povățuiți, să ajungem la unirea credinței și la cunoștința slavei Tale celei neapropiate, că bine ești cuvântat în vecii vecilor. Amin.

Doamne miluiește (de 3 ori) Slavă… Și acum… Ceea ce ești mai cinstită…

Întru numele Domnului binecuvintează, părinte. Preotul zice: Dumnezeule milostivește-Te spre noi…

<br  /><b>Apoi rugăciunea: </b><br  />

Hristoase, Lumina cea adevărată, Care luminezi și sfințești pe tot omul ce vine în lume, să se însemneze peste noi lumina feței Tale, ca într-însa să vedem lumina cea neapropiată. Și îndreptează pașii noștri spre lucrarea poruncilor Tale. Pentru rugăciunile Preacuratei Maicii Tale și ale tuturor sfinților Tăi, Amin.

<h2>CEASUL AL TREILEA </h2>

Veniți să ne închinăm… (de 3 ori) și apoi

PSALMUL 34

Judecă, Doamne, pe cei ce-mi fac mie strâmbătate; luptă împotriva celor ce se luptă cu mine; Apucă arma și pavăza și scoală-Te întru ajutorul meu; Scoate sabia și închide calea celor ce mă prigonesc; spune sufletului meu: "Mântuirea ta sunt Eu!" Să fie rușinați și înfruntați cei ce caută sufletul meu; să se întoarcă înapoi și să se rușineze cei ce gândesc rău de mine. Să fie ca praful în fața vântului și îngerul Domnului să-i necăjească. Să fie calea lor întuneric și alunecare și îngerul Domnului să-i prigonească. Că în zadar au ascuns de mine groapa lațului lor, în deșert au ocărât sufletul meu. Să vină asupra lor lațul pe care nu-l cunosc și cursa pe care au ascuns-o să-i prindă pe ei; și chiar în lațul lor să cadă. Iar sufletul meu să se bucure de Domnul, să se veselească de mântuirea lui. Toate oasele mele vor zice: Doamne, cine este asemenea ție? Cel ce izbăvește pe sărac din mâna celor mai tari decât el și pe sărac și pe sărman de cei ce-l răpesc pe el. S-au sculat martori nedrepți și de cele ce nu știam m-au întrebat. Răsplătit-au mie rele pentru bune și au vlăguit sufletul meu. Iar eu, când mă supărau ei, m-am îmbrăcat cu sac și am smerit cu post sufletul meu și rugăciunea mea în sinul meu se va întoarce. Ca și cu un vecin, ca și cu un frate al nostru așa de bine m-am purtat; ca și cum aș fi jelit și m-aș fi întristat, așa m-am smerit. Dar împotriva mea s-au veselit și s-au adunat; adunatu-s-au împotriva mea cu bătăi și n-am știut; risipiți au fost și nu s-au căit. M-au ispitit, cu batjocură m-au batjocorit, au scrâșnit împotriva mea cu dinții lor. Doamne, când vei vedea? întoarce sufletul meu de la fapta lor cea rea, de la lei, viața mea. Lăuda-Te-voi, Doamne, în adunare mare, întru popor numeros Te voi lăuda. Să nu se bucure de. mine cei ce mă dușmănesc pe nedrept, cei ce mă urăsc în zadar și fac semn cu ochii. Că mie de pace îmi grăiau și asupra mea vicleșuguri gândeau. Lărgitu-și-au împotriva mea gura lor; zis-au: "Bine, bine, văzut-au ochii noștri".Văzut-ai, Doamne, să nu taci; Doamne, nu Te depărta de la mine.

Scoală-Te, Doamne și ia aminte spre judecata mea, Dumnezeul meu și Domnul meu, spre pricina mea.

Judecă-mă după dreptatea Ta, Doamne Dumnezeul meu și să nu se bucure de mine. Să nu zică întru inimile lor: "Bine, bine, sufletului nostru", nici să zică: "L-am înghițit pe el". Să fie rușinați și înfruntați deodată cei ce se bucură de necazurile mele; să se îmbrace cu rușine și ocară cei ce se laudă împotriva mea. Să se bucure și să se veselească cei ce voiesc dreptatea mea și să spună pururea: "Slăvit să fie Domnul, Cel ce voiește pacea robului Său!" Și limba mea va grăi dreptatea Ta, în toată ziua, lauda Ta.

PSALMUL 108

Dumnezeule, lauda mea n-o ține sub tăcere. Că gura păcătosului și gura vicleanului asupra mea s-au deschis. Grăit-au împotriva mea cu limbă vicleană și cu cuvinte de ură m-au înconjurat și s-au luptat cu mine în zadar. În loc să mă iubească, mă cleveteau, iar eu mă rugam. Pus-au împotriva mea rele în loc de bune și ură în locul iubirii mele. Pune peste dânsul pe cel păcătos și diavolul să stea de-a dreapta lui. Când se va judeca să iasă osândit, iar rugăciunea lui să se prefacă în păcat. Să fie zilele lui puține și dregătoria lui să o ia altul; Să ajungă copiii lui orfani și femeia lui văduvă; Să fie strămutați copiii lui și să cerșească; să fie scoși din curțile caselor lor; Să smulgă cămătarul toată averea lui; să răpească străinii ostenelile lui; Să nu aibă sprijinitor și nici orfanii lui miluitor; Să piară copiii lui și într-un neam să se stingă numele lui; Să se pomenească fărădelegea părinților lui înaintea Domnului și păcatul maicii lui să nu se șteargă; Să fie înaintea Domnului pururea și să piară de pe pământ pomenirea lui, pentru că nu și-a adus aminte să facă milă. Și a prigonit pe cel sărman, pe cel sărac și pe cel smerit cu inima, ca să-l omoare. Și a iubit blestemul și va veni asupra lui; și n-a voit binecuvântarea și se va îndepărta de la el. Și s-a îmbrăcat cu blestemul ca și cu o haină și a intrat ca apa înlăuntrul lui și ca untdelemnul în oasele lui. Să-i fie lui ca o haină cu care se îmbracă și ca un brâu cu care pururea se încinge. Aceasta să fie răsplata celor ce mă clevetesc pe mine înaintea Domnului și grăiesc rele împotriva sufletului meu. Dar Tu, Doamne, fă cu mine milă, pentru numele Tău, că bună este mila Ta. Izbăvește-mă, că sărac și sărman sunt eu și inima mea s-a tulburat înlăuntrul meu. Ca umbra ce se înclină m-am trecut; ca bătaia de aripi a lăcustelor tremur. Genunchii mei au slăbit de post și trupul meu s-a istovit de lipsa untdelemnului și eu am ajuns lor ocară. M-au văzut și au clătinat cu capetele lor. Ajută-mă, Doamne Dumnezeul meu, mântuiește-mă, după mila Ta,și să cunoască ei că mâna Ta este aceasta și Tu, Doamne, ai făcut-o pe ea. Ei vor blestema și Tu vei binecuvânta. Cei ce se scoală împotriva mea să se rușineze, iar robul Tău să se veselească. Să se îmbrace cei ce mă clevetesc pe mine cu ocară și cu rușinea lor ca și cu un veșmânt să se învelească. Lăuda-voi pe Domnul foarte cu gura mea și în mijlocul multora îl voi preaslăvi pe El,Că a stat de-a dreapta săracului, ca să izbăvească sufletul lui de cei ce-l prigonesc.

<b>Psalmul 50:</b> <p> Miluieşte-mă, Dumnezeule, după mare mila Ta<br/> Şi după mulţimea îndurărilor Tale, şterge fărădelegea mea.<br/> Mai vârtos mă spală de fărădelegea mea şi de păcatul meu mă curăţeşte.<br/> Că fărădelegea mea eu o cunosc şi păcatul meu înaintea mea este pururea.<br/> Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.<br/> Că iată întru fărădelegi m-am zămislit şi în păcate m-a născut maica mea.<br/> Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.<br/> Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.<br/> Auzului meu vei da bucurie şi veselie; bucura-se-vor oasele mele cele smerite.<br/> Întoarce faţa Ta de la păcatele mele şi toate fărădelegile mele şterge-le.<br/> Inimă curată zideşte intru mine, Dumnezeule şi duh drept înnoieşte întru cele dinlăuntru ale mele.<br/> Nu mă lepăda de la faţa Ta şi Duhul Tău cel sfânt nu-l lua de la mine.<br/> Dă-mi mie bucuria mântuirii Tale şi cu duh stăpânitor mă întăreşte.<br/> Învăţa-voi pe cei fără de lege căile Tale şi cei necredincioşi la Tine se vor întoarce.<br/> Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.<br/> Doamne, buzele mele vei deschide şi gura mea va vesti lauda Ta.<br/> Că de ai fi voit jertfă, ţi-aş fi dat; arderile de tot nu le vei binevoi.<br/> Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.<br/> Fă bine, Doamne, întru bună voirea Ta, Sionului, şi să se zidească zidurile Ierusalimului.<br/> Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.<br/> </p>

Miluiește-mă, Dumnezeule, după mare mila Ta și după mulțimea îndurărilor Tale, șterge fărădelegea mea. Spală-mă cu totul de fărădelegea mea și de păcatul meu mă curățește. Că fărădelegea mea eu o cunosc și păcatul meu înaintea mea este pururea; Ție Unuia am greșit și rău înaintea Ta am făcut, așa încât îndreptățit ești întru cuvintele Tale și la Judecată vei fi biruitor.

Iată întru fărădelegi m-am zămislit și în păcate m-a născut maica mea; Tu însă adevărul ai iubit; cele nearătate și cele ascunse ale înțelepciunii Tale, mi-ai arătat mie. Stropi-mă-vei cu isop și mă voi curăți; spăla-mă-vei și mai mult decât zăpada mă voi albi. Auzului meu vei da bucurie și veselie; bucura-se-vor oasele cele smerite. Întoarce fața Ta de la păcatele mele și toate fărădelegile mele șterge-le. Inimă curată zidește întru mine, Dumnezeule, și duh drept înnoiește întru cele dinlăuntru ale mele. Nu mă lepăda de la fața Ta și Duhul Tău cel Sfânt nu-l lua de la mine. Dă-mi iarăși bucuria mântuirii Tale și cu duh stăpânitor mă întărește. Învăța-voi pe cei fără de lege căile Tale și cei nelegiuiți la Tine se vor întoarce. Izbăvește-mă de vărsare de sânge, Dumnezeule, Dumnezeul mântuirii mele, și limba mea va slăvi dreptatea Ta. Doamne, buzele mele vei deschide și gura mea va vesti lauda Ta. Căci jertfă de ai fi voit, Ți-aș fi dat, dar nici arderile-de-tot nu le binevoiești. Jertfa plăcută lui Dumnezeu este duhul zdrobit; inima zdrobită și smerită

Dumnezeu nu o va urgisi.

Fă bine, Doamne, întru bunăvoirea Ta, Sionului, și să se zidească zidurile Ierusalimului. Atunci vei binevoi jertfa dreptății, prinosul și arderile de tot; atunci vor pune pe altarul Tău viței.

<b>Slavă… Și acum… Aliluia (de 3 ori).</b>

<br  /><b>Slavă…, troparul, glasul al 6-lea: </b><br  />

Doamne, iudeii Te-au osândit la moarte pe Tine, viața tuturor. Cei ce au trecut pedeștri Marea Roșie prin toiag, pe Cruce Te-au pironit, și cei ce au supt miere din piatră, fiere Ți-au adus. Dar Tu, de bunăvoie ai răbdat, ca să ne slobozești pe noi din robia vrăjmașului; Hristoase Dumnezeule, slavă Ție.

<br  /><b>Și acum…, a Născătoarei: </b><br  />

Născătoare de Dumnezeu, tu ești vița cea adevărată care ai odrăslit Rodul vieții; ție ne rugăm: Roagă-te, Stăpână, cu Sfinții Apostoli, să miluiască sufletele noastre.

Și se cântă troparele cum s-a arătat la Ceasul întâi. Glasul al 8-lea: De frica iudeilor s-a lepădat de Tine, Doamne, prietenul și cel de aproape al Tău, Petru, și, plângând, așa a strigat: Să nu treci cu tăcerea lacrimile mele; că am zis că voi păzi credința, Îndurate, și nu am păzit-o. Și pocăința noastră așa o primește și ne miluiește pe noi (de două ori).

<br  /><b>Stih: </b><br  />

Graiurile mele ascultă-le, Doamne, înțelege strigarea mea.

Și tot acest tropar.

Mai înainte de cinstita răstignire, ostașii batjocorindu-Te, Doamne, oștile cele înțelegătoare s-au spăimântat. Că Te-ai încununat cu cunună de batjocură, Cel ce ai înfrumusețat pământul cu flori; și cu haină de ocară Te-ai îmbrăcat, Cel ce îmbraci cerul cu nori. Căci cu o rânduială ca aceasta s-a cunoscut milostivirea Ta, Hristoase, și marea milă, slavă Ție.

<br  /><b>Stih: </b><br  />

Ia aminte la glasul rugăciunii mele.

Și tot acest tropar.

<br  /><b>Slavă…, glasul al 5-lea: </b><br  />

Când Te trăgeau spre cruce, așa ai strigat, Doamne: Pentru care lucru vreți să Mă răstigniți, iudeilor? Pentru că am întărit pe slăbănogii voștri? Pentru că am înviat pe morții voștri, ca din somn? Pe aceea ce-i curgea sânge o am tămăduit. Pe cananeianca am miluit-o. Pentru care lucru vreți să Mă ucideți, iudeilor? Dar veți vedea pe Hristos, pe Care Îl împungeți acum, călcătorilor de lege.

<b>Și acum…, tot acest tropar.</b>

<br  /><b>PROCHIMEN, glasul al 4-lea: </b><br  />

Că eu spre bătăi gata sunt și durerea mea înaintea mea este pururea.

<br  /><b>Stih: </b><br  />

Doamne, nu cu mânia Ta să mă mustri pe mine, nici cu iuțimea Ta să mă cerți.

<br  /><b>Din Proorocia lui Isaia (50:4-11), citire: </b><br  />

Domnul Dumnezeu Mi-a dat Mie limbă de ucenic, ca să știu să grăiesc celor deznădăjduiți. În fiecare dimineață El deșteaptă, trezește urechea Mea, ca să ascult ca un ucenic. Domnul Dumnezeu Mi-a deschis urechea, dar Eu nu M-am împotrivit și nici nu M-am dat înapoi. Spatele l-am dat spre bătăi și obrajii mei spre pălmuiri, și fata Mea nu am ferit-o de rușinea scuipărilor. Și Domnul Dumnezeu Mi-a venit în ajutor și n-am fost făcut de ocară. De aceea am și întărit fața Mea ca o cremene, căci știam că nu voi fi făcut de ocară.

Apărătorul Meu este aproape. Cine se judecă cu Mine? Să ne măsurăm împreună! Cine este potrivnicul Meu? Să se apropie! Iată, Domnul Dumnezeu îmi este întru ajutor; cine Mă va osândi? Iată, ca un veșmânt vechi toți se vor prăpădi și molia îi va mânca! Cine din voi se teme de Domnul să asculte glasul Slugii Sale!

Cel care umblă în întuneric și fără lumină să nădăjduiască întru numele Domnului și să se bizuie pe Dumnezeul lui! Voi toți, care aprindeți focul și pregătiți săgeți arzătoare, aruncați-vă în focul săgeților voastre pe care l-ați aprins! Din mâna Mea vi se întâmplă una ca aceasta; pe patul durerii veți fi culcați!

<br  /><b>Apoi Apostolul: </b><br  />

Din Epistola către Romani (5:6-10), a Sfântului Apostol Pavel, citire: 

Fraților, Hristos, încă fiind noi neputincioși, la timpul hotărât a murit pentru cei necredincioși. Căci cu greu va muri cineva pentru un drept; dar pentru cel bun poate se hotărăște cineva să moară. Dar Dumnezeu își arată dragostea Lui față de noi prin aceea că, pentru noi, Hristos a murit când noi eram încă păcătoși. Cu atât mai vârtos, deci, acum, fiind îndreptați prin sângele Lui, ne vom izbăvi prin El de mânie.

Căci dacă, pe când eram vrăjmași, ne-am împăcat cu Dumnezeu, prin moartea Fiului Său, cu atât mai mult, împăcați fiind, ne vom mântui prin viața Lui.

<br  />Evanghelia de la Marcu (15:16-41). 
<p>
Iar ostașii L-au dus înăuntrul curții, adică în pretoriu, și au adunat toată cohorta.
Și L-au îmbrăcat în purpură și, împletindu-I o cunună de spini, I-au pus-o pe cap.
Și au început să se plece în fața Lui, zicând: Bucură-Te regele iudeilor!
Și-L băteau peste cap cu o trestie și-L scuipau și, căzând în genunchi, I se închinau.
Și după ce L-au batjocorit, L-au dezbrăcat de purpură și L-au îmbrăcat cu hainele Lui. Și L-au dus afară ca să-L răstignească.
Și au silit pe un trecător, care venea din țarină, pe Simon Cirineul, tatăl lui Alexandru și al lui Ruf, ca să ducă crucea Lui.
Și L-au dus la locul zis Golgota, care se tălmăcește "locul Căpățânii".
Și I-au dat să bea vin amestecat cu smirnă, dar El n-a luat.
Și L-au răstignit și au împărțit între ei hainele Lui, aruncând sorți pentru ele, care ce să ia.
Iar când L-au răstignit, era ceasul al treilea.
Și vina Lui era scrisă deasupra: Regele iudeilor.
Și împreună cu El au răstignit doi tâlhari: unul de-a dreapta și altul de-a stânga Lui.
Și s-a împlinit Scriptura care zice: Cu cei fără de lege a fost socotit.
Iar cei ce treceau pe acolo Îl huleau, clătinându-și capetele și zicând: Huu! Cel care dărâmi templul și în trei zile îl zidești.
Mântuiește-Te pe Tine Însuți, coborându-Te de pe cruce!
De asemenea și arhiereii, batjocorindu-L între ei, împreună cu cărturarii, ziceau: Pe alții a mântuit, dar pe Sine nu poate să Se mântuiască!
Hristos, regele lui Israel, să Se coboare de pe cruce, ca să vedem și să credem. Și cei împreună răstigniți cu El Îl ocărau.
Iar când a fost ceasul al șaselea, întuneric s-a făcut peste tot pământul până la ceasul al nouălea.
Și la al nouălea ceas, a strigat Iisus cu glas mare: Eloi, Eloi, lama sabahtani?, care se tălmăcește: Dumnezeul Meu, Dumnezeul Meu, de ce M-ai părăsit?
Iar unii din cei ce stăteau acolo, auzind, ziceau: Iată, îl strigă pe Ilie.
Și, alergând, unul a înmuiat un burete în oțet, l-a pus într-o trestie și I-a dat să bea, zicând: Lăsați să vedem dacă vine Ilie ca să-L coboare.
Iar Iisus, scoțând un strigăt mare, Și-a dat duhul.
Și catapeteasma templului s-a rupt în două, de sus până jos.
Iar sutașul care stătea în fața Lui, văzând că astfel Și-a dat duhul, a zis: Cu adevărat omul acesta era Fiul lui Dumnezeu!
Și erau și femei care priveau de departe; între ele: Maria Magdalena, Maria, mama lui Iacov cel Mic și a lui Iosi, și Salomeea,
Care, pe când era El în Galileea, mergeau după El și Îi slujeau, și multe altele care se suiseră cu El la Ierusalim.
</p>
<b>Apoi: </b><br  />

Domnul Dumnezeu bine este cuvântat, bine este cuvântat Domnul din zi în zi; să ne îndrepteze pe drumul cel bun Dumnezeul mântuirii noastre, Dumnezeul nostru, Dumnezeu a mântuirii.

Sfinte Dumnezeule… Și după Tatăl nostru…

<br  /><b>CONDACUL </b><br  />

Pe Cel ce s-a răstignit pentru noi, veniți toți să-L lăudăm; că pe Acesta L-a văzut Maria pe lemn și a zis: Deși rabzi răstignire, Tu ești Fiul și Dumnezeul meu.

Doamne miluiește (de 40 de ori). Rugăciunea: Cel ce în toată vremea… Doamne miluiește (de 3 ori). Slavă… Și acum… Ceea ce ești mai cinstită… Întru numele Domnului, binecuvintează părinte. Preotul zice: Dumnezeule, milostivește-Te spre noi…

<br  /><b>Apoi rugăciunea: </b><br  />

Stăpâne Dumnezeule, Părinte atotputernice, Doamne Fiule, Unule-Născut, Iisuse Hristoase și Duhule Sfinte, o Dumnezeire, o Putere, miluiește-mă pe mine păcătosul; și cu judecățile care știi, mântuiește-mă pe mine nevrednicul robul Tău; că binecuvântat ești în vecii vecilor. Amin.

<h2>CEASUL AL ȘASELEA </h2>

Veniți să ne închinăm… (de 3 ori). Și îndată:

PSALMUL 53

Dumnezeule, întru numele Tău mântuiește-mă și întru puterea Ta mă judecă. Dumnezeule, auzi rugăciunea mea, ia aminte cuvintele gurii mele! Că străinii s-au ridicat împotriva mea și cei tari au căutat sufletul meu și n-au pus pe Dumnezeu înaintea lor. Dar iată, Dumnezeu ajută mie și Domnul este sprijinul sufletului meu. Întoarce-va cele rele vrăjmașilor mei; cu adevărul Tău îi vei pierde pe ei. De bunăvoie voi jertfi ție; lăuda-voi numele Tău, Doamne, că este bun, Că din tot necazul m-ai izbăvit și spre vrăjmașii mei a privit ochiul meu.

PSALMUL 139

Scoate-mă, Doamne, de la omul viclean și de omul nedrept mă izbăvește, Care gândeau nedreptate în inimă, toată ziua îmi duceau război. Ascuțit-au limba lor ca a șarpelui; venin de aspidă sub buzele lor.

Păzește-mă, Doamne, de mâna păcătosului; scoate-mă de la oamenii nedrepți, care au gândit să împiedice pașii mei. Pusu-mi-au cei mândri cursă mie și funii; curse au întins picioarelor mele; pe cărare mi-au pus pietre de poticneală. Zis-am Domnului: "Dumnezeul meu ești Tu, ascultă, Doamne, glasul rugăciunii mele".

Doamne, Doamne, puterea mântuirii mele, umbrit-ai capul meu în zi de război. Să nu mă dai pe mine, Doamne, din pricina poftei mele, pe mina păcătosului; viclenit-au împotriva mea; să nu mă părăsești, ca să nu se trufească. Vârful lațului lor, osteneala buzelor lor să-i acopere pe ei! Să cadă peste ei cărbuni aprinși; în foc aruncă-i pe ei, în necazuri, pe care să nu le poată răbda. Bărbatul limbut nu se va îndrepta pe pământ; pe omul nedrept răutatea îl va duce la pieire. Știu că Domnul va face judecată celui sărac și dreptate celor sărmani; Iar drepții vor lăuda numele Tău și vor locui cei drepți în fața Ta.

PSALMUL 90

Cel ce locuiește în ajutorul Celui Preaînalt, întru acoperământul Dumnezeului cerului se va sălășlui.

Va zice Domnului: "Sprijinitorul meu ești și scăparea mea; Dumnezeul meu, voi nădăjdui spre Dânsul". Că

El te va izbăvi din cursa vânătorilor și de cuvântul tulburător. Cu spatele te va umbri pe tine și sub aripile Lui vei nădăjdui; ca o armă te va înconjura adevărul Lui. Nu te vei teme de frica de noapte, de săgeata ce zboară ziua, De lucrul ce umblă în întuneric, de molima ce bântuie întru amiază. Cădea-vor de-a stânga ta o mie și zece mii de-a dreapta ta, dar de tine nu se vor apropia. Însă cu ochii tăi vei privi și răsplătirea păcătoșilor vei vedea. Pentru că pe Domnul, nădejdea mea, pe Cel Preaînalt L-ai pus scăpare ție. Nu vor veni către tine rele și bătaie nu se va apropia de locașul tău. Că îngerilor Săi va porunci pentru tine ca să te păzească în toate căile tale. Pe mâini te vor înălța ca nu cumva să împiedici de piatră piciorul tău. Peste aspidă și vasilisc vei păși și vei călca peste leu și peste balaur. "Că spre Mine a nădăjduit și-l voi izbăvi pe el, zice Domnul; îl voi acoperi pe el că a cunoscut numele Meu. Striga-va către Mine și-l voi auzi pe el; cu dânsul sunt în necaz și-l voi scoate pe el și-l voi slăvi. Cu lungime de zile îl voi umple pe el, și-i voi arăta lui mântuirea Mea".

<b>Slavă… Și acum… Aliluia (de 3 ori). Doamne miluiește (de 3 ori).</b>

<br  /><b>Slavă…, troparul, glasul al 2-lea: </b><br  />

Mântuire ai lucrat în mijlocul pământului, Hristoase Dumnezeule; pe Cruce ai întins preacuratele Tale mâini, adunând toate neamurile cele ce grăiesc: Doamne, slavă

Ție.

<br  /><b>Și acum…, a Născătoarei: </b><br  />

Că nu avem îndrăznire pentru multe păcatele noastre, tu, pe Cel ce S-a născut din tine roagă-L, Născătoare de Dumnezeu, Fecioară; că mult poate rugăciunea Maicii spre îmblânzirea Stăpânului. Nu trece cu vederea rugăciunile păcătoșilor, Preacurată, că milostiv este și poate să mântuiască, Cel ce a primit a pătimi pentru noi.

Și se cântă troparele, glasul al 8-lea, repetându-le:

Acestea zice Domnul către iudei: Poporul Meu, ce am făcut vouă? Sau cu ce v-am supărat pe voi? Pe orbii voștri i-am luminat, pe cei leproși i-am curățit, pe bărbatul cel ce era în pat l-am îndreptat. Poporul Meu, ce am făcut vouă? Și cu ce Mi-ați răsplătit? În loc de mană, cu fiere; în loc de apă, cu oțet; în loc ca să Mă iubiți, pe Cruce M-ați pironit. De acum nu voi mai răbda; chema-voi neamurile Mele și acelea Mă vor slăvi împreună cu Tatăl și cu Duhul, și Eu voi dărui viață veșnică (de două ori).

Apoi, stih: Dat-au spre mâncarea Mea fiere și spre setea Mea M-au adăpat cu oțet.

Legiuitorii lui Israel, iudei și farisei, ceata Apostolilor strigă către voi: Iată

Templul pe Care voi l-ați stricat, iată Mielul pe Care L-ați răstignit și L-ați dar mormântului, S-a sculat cu puterea Sa. Nu vă înșelați iudeilor, că iată Cel ce v-a mântuit prin mare și în pustie v-a hrănit, Acesta este viața și lumina și pacea lumii.

<br  /><b>Stih: </b><br  />

Mântuiește-mă, Dumnezeule, că au intrat ape până la sufletul meu.

Tot acesta.

<br  /><b>Slavă…, glasul al 5-lea: </b><br  />

Veniți, popoare, purtătoare de Hristos, să vedem ce s-a sfătuit Iuda vânzătorul cu preoții cei fără de lege asupra Mântuitorului nostru. Astăzi au făcut vinovat morții pe Cuvântul cel fără de moarte, și dându-L lui Pilat L-au răstignit în locul Căpățânii.

Acestea pătimind a strigat Mântuitorul nostru, zicând: Iartă-le lor, Părinte, păcatul acesta, ca să cunoască neamurile Învierea Mea cea din morți.

<b>Și acum…, tot acesta.</b>

<br  /><b>PROCHIMEN, glasul al 4-lea: </b><br  />

Doamne, Dumnezeul nostru, cât este de minunat numele Tău în tot pământul.

<br  /><b>Stih: </b><br  />

Că s-a înălțat slava Ta mai presus de ceruri.

<br  /><b>Din Proorocia lui Isaia (52:13-54:1), citire: </b><br  />

Iată că Sluga Mea va propăși, Se va sui, mare Se va face și Se va înălța pe culmile slavei! Precum mulți s-au spăimântat de El - așa de schimonosită li era înfățișarea Lui, și chipul Lui atât de fără asemănare cu oamenii, tot așa va fi pricină de uimire pentru multe popoare; înaintea Lui regii vor închide gura, că acum văd ceea ce nu li s-a spus, și înțeleg ceea ce n-au auzit. Cine va crede ceea ce noi am auzit și brațul Domnului cui se va descoperi? Crescut-a înaintea Lui ca o odraslă, și ca o rădăcină în pământ uscat; nu avea nici chip, nici frumusețe, ca să ne uităm la El, și nici o înfățișare, ca să ne fie drag. Disprețuit era și cel din urmă dintre oameni; om al durerilor și cunoscător al suferinței, unul înaintea căruia să-ți acoperi fața; disprețuit și nebăgat în seamă. Dar El a luat asupră-și durerile noastre și cu suferințele noastre S-a împovărat. Și noi îl socoteam pedepsit, bătut și chinuit de Dumnezeu, dar El fusese străpuns pentru păcatele noastre și zdrobit pentru fărădelegile noastre. El a fost pedepsit pentru mântuirea noastră și prin rănile Lui noi toți ne-am vindecat. Toți umblam rătăciți ca niște oi, fiecare pe calea noastră, și Domnul a făcut să cadă asupra Lui fărădelegile noastre ale tuturor. Chinuit a fost, dar S-a supus și nu și-a deschis gura Sa; ca un miel spre junghiere s-a adus și ca o oaie fără de glas înaintea celor ce o tund, așa nu și-a deschis gura Sa.

Întru smerenia Lui judecata Lui s-a ridicat și neamul Lui cine îl va spune? Că s-a luat de pe pământ viața Lui! Pentru fărădelegile poporului Meu a fost adus spre moarte. Mormântul Lui a fost pus lângă cei fără de lege și cu cei făcători de rele, după moartea Lui, cu toate că nu săvârșise nici o nedreptate și nici înșelăciune nu fusese în gura Lui. Dar a fost voia Domnului să-L zdrobească prin suferință. Și fiindcă și-a dat viața ca jertfă pentru păcat, va vedea pe urmașii Săi, își va lungi viața și lucrul Domnului în mâna Lui va propăși.

Scăpat de chinurile sufletului Său, va vedea rodul ostenelilor Sale și de mulțumire Se va sătura. Prin suferințele Lui, Dreptul, Sluga Mea, va îndrepta pe mulți, și fărădelegile lor le va lua asupra Sa. Pentru aceasta îi voi da partea Sa printre cei mari și cu cei puternici va împărți prada, ca răsplată că și-a dat sufletul Său spre moarte și cu cei făcători de rele a fost numărat. Că El a purtat fărădelegile multora și pentru cei păcătoși și-a dat viața. Veselește-te, cea stearpă, care nu nășteai, dă glas și strigă tu care nu te-ai zvârcolit în dureri de naștere, căci mai mulți sunt fiii celei părăsite, decât ai celei cu bărbat, zice Domnul.

<br  /><b>Apoi, Apostolul: </b><br  />

Din Epistola către Evrei (2:11-18), a Sfântului Apostol Pavel, citire: 

Fraților, și Cel ce sfințește și cei ce se sfințesc, dintr-Unul sunt toți; de aceea nu se rușinează să-i numească pe ei frați, zicând: "Spune-voi fraților mei numele Tău. În mijlocul Bisericii Te voi lăuda". Și iarăși:

"Eu voi fi încrezător în El"; și iarăși: "Iată Eu și pruncii pe care Mi i-a dat Dumnezeu". Deci, de vreme ce pruncii s-au făcut părtași sângelui și trupului, în același fel și El S-a împărtășit de acestea, ca să surpe prin moartea Sa pe cel ce are stăpânirea morții, adică pe diavolul, și să izbăvească pe acei pe care frica morții îi ținea în robie toată viața. Căci, într-adevăr, nu a luat firea îngerilor, ci sămânța lui Avraam a luat. Pentru aceea, dator era întru toate să Se asemene fraților, ca să fie milostiv și credincios arhiereu în cele către Dumnezeu, pentru curățirea păcatelor poporului. Căci prin ceea ce a pătimit, fiind El însuși ispitit, poate și celor ce se ispitesc să le ajute.

<br  />Apoi Evanghelia de la Luca (23:32-49):
<p>
Și erau duși și alții, doi făcători de rele, ca să-i omoare împreună cu El.
Și când au ajuns la locul ce se cheamă al Căpățânii, L-au răstignit acolo pe El și pe făcătorii de rele, unul de-a dreapta și unul de-a stânga.
Iar Iisus zicea: Părinte, iartă-le lor, că nu știu ce fac. Și împărțind hainele Lui, au aruncat sorți.
Și sta poporul privind, iar căpeteniile își băteau joc de El, zicând: Pe alții i-a mântuit; să Se mântuiască și pe Sine Însuși, dacă El este Hristosul, alesul lui Dumnezeu.
Și Îl luau în râs și ostașii care se apropiau, aducându-I oțet.
Și zicând: Dacă Tu ești regele iudeilor, mântuiește-Te pe Tine Însuți!
Și deasupra Lui era scris cu litere grecești, latinești și evreiești: Acesta este regele iudeilor.
Iar unul dintre făcătorii de rele răstigniți, Îl hulea zicând: Nu ești Tu Hristosul? Mântuiește-Te pe Tine Însuți și pe noi.
Și celălalt, răspunzând, îl certa, zicând: Nu te temi tu de Dumnezeu, că ești în aceeași osândă?
Și noi pe drept, căci noi primim cele cuvenite după faptele noastre; Acesta însă n-a făcut nici un rău.
Și zicea lui Iisus: Pomenește-mă, Doamne, când vei veni în împărăția Ta.
Și Iisus i-a zis: Adevărat grăiesc ție, astăzi vei fi cu Mine în rai.
Și era acum ca la ceasul al șaselea și întuneric s-a făcut peste tot pământul până la ceasul al nouălea.
Când soarele s-a întunecat; iar catapeteasma templului s-a sfâșiat pe la mijloc.
Și Iisus, strigând cu glas tare, a zis: Părinte, în mâinile Tale încredințez duhul Meu. Și acestea zicând, Și-a dat duhul.
Iar sutașul, văzând cele ce s-au făcut, a slăvit pe Dumnezeu, zicând: Cu adevărat, Omul Acesta drept a fost.
Și toate mulțimile care veniseră la această priveliște, văzând cele întâmplate, se întorceau bătându-și pieptul.
Și toți cunoscuții Lui, și femeile care Îl însoțiseră din Galileea, stăteau departe, privind acestea.
</p>

Apoi: </b><br  />

Degrabă să ne întâmpine pe noi îndurările Tale, Doamne, că am sărăcit foarte.

Ajută-ne nouă, Dumnezeule, Mântuitorul nostru, pentru mărirea numelui Tău.

Doamne, izbăvește-ne pe noi, și curățește păcatele noastre pentru numele Tău.

Sfinte Dumnezeule… Și după Tatăl nostru…

<br  /><b>CONDACUL: </b><br  />

Pe Cel ce s-a răstignit pentru noi, veniți toți să-L lăudăm; că pe Acesta L-a văzut Maria pe lemn și a zis: Deși rabzi răstignire, Tu ești Fiul și Dumnezeul meu.

Doamne miluiește (de 40 de ori). Rugăciunea: Cel ce în toată vremea… Doamne miluiește (de 3 ori). Slavă… Și acum… Ceea ce ești mai cinstită… Întru numele Domnului, binecuvintează părinte. Preotul zice: Dumnezeule, milostivește-Te spre noi…

<br  /><b>Apoi rugăciunea Sfântului Vasile cel Mare: </b><br  />

Dumnezeule și Doamne al puterilor și a toată făptura Ziditorule; Care pentru milostivirea milei Tale celei neasemănate, pe Unul-Născut Fiul Tău, pe Domnul nostru Iisus Hristos, L-ai trimis spre mântuirea neamului nostru; și prin cinstită Crucea Lui zapisul păcatelor noastre l-ai rupt, și ai biruit întru El stăpâniile și puterile întunericului, Însuți, Stăpâne, Iubitorule de oameni, primește și aceste rugăciuni de mulțumire și de cerere, ale noastre, ale păcătoșilor; și ne izbăvește pe noi de toată căderea în păcat cea de tot pierzătoare și întunecată; și de toți cei ce caută să ne facă nouă rău, văzuți și nevăzuți vrăjmași. Pătrunde cu frica Ta trupurile noastre, și nu pleca inimile noastre spre cuvinte sau gânduri rele; ci cu dorirea Ta rănește sufletele noastre.

Ca spre Tine totdeauna căutând și cu lumina cea de la Tine povățuiți fiind, la Tine, lumina cea neapropiată și pururea fiitoare privind, neîncetată mărturisire și mulțumire Ție să înălțăm, Tatălui celui fără de început, împreună cu Unul-Născut Fiul Tău și cu Preasfântul și bunul și de viață făcătorul Duhul Tău, acum și pururi și în vecii vecilor.

Amin.

<h2>CEASUL AL NOUĂLEA </h2>

Veniți să ne închinăm… (de 3 ori). Și îndată:

PSALMUL 68

Mântuiește-mă, Dumnezeule, că au intrat ape până la sufletul meu. Afundatu-m-am în noroiul adâncului, care nu are fund; Intrat-am în adâncurile mării și furtuna m-a potopit. Ostenit-am strigând, amorțit-a gâtlejul meu, slăbit-au ochii mei nădăjduind spre Dumnezeul meu. Înmulțitu-s-au mai mult decât perii capului meu cei ce mă urăsc pe mine în zadar. Întăritu-s-au vrăjmașii mei, cei ce mă prigonesc pe nedrept; cele ce n-am răpit, pe acelea le-am plătit. Dumnezeule, Tu ai cunoscut nepriceperea mea și greșelile mele de la Tine nu s-au ascuns. Să nu fie rușinați, din pricina mea, cei ce Te așteaptă pe Tine, Doamne, Doamne al puterilor, nici înfruntați pentru mine, cei ce Te caută pe Tine, Dumnezeul lui Israel. Că pentru Tine am suferit ocară, acoperit-a batjocura obrazul meu. Înstrăinat am fost de frații mei și străin fiilor maicii mele, Că râvna casei Tale m-a mâncat și ocările celor ce Te ocărăsc pe Tine au căzut asupra mea. Și mi-am smerit cu post sufletul meu și mi-a fost spre ocară mie. Și m-am îmbrăcat cu sac și am ajuns pentru ei de batjocură. Împotriva mea grăiau cei ce ședeau în porți și despre mine cântau cei ce beau vin. Iar eu întru rugăciunea mea către Tine, Doamne, am strigat la timp bine-plăcut. Dumnezeule, întru mulțimea milei Tale auzi-mă, întru adevărul milei Tale. Mântuiește-mă din noroi, ca să nu mă afund; izbăvește-mă de cei ce mă urăsc și din adâncul apelor, Ca să nu mă înece vâltoarea apei, nici să mă înghită adâncul, nici să-și închidă peste mine adâncul gura lui. Auzi-mă, Doamne, că bună este mila Ta; după mulțimea îndurărilor Tale caută spre mine. Să nu-ți întorci fala Ta de la credinciosul Tău, când mă necăjesc. Degrabă mă auzi. Ia aminte la sufletul meu și-l mântuiește pe el; din mâinile vrăjmașilor mei izbăvește-mă, Că Tu cunoști ocara mea și rușinea mea și înfruntarea mea; Înaintea Ta sunt toți cei ce mă necăjesc. Zdrobit a fost sufletul meu de ocări și necaz, și am așteptat pe cel ce m-ar milui și nu era și pe cei ce m-ar mângâia și nu i-am aflat. Și mi-au dat spre mâncarea mea fiere și în setea mea m-au adăpat cu oțet. Facă-se masa lor înaintea lor cursă, răsplătire și sminteală; Să se întunece ochii lor, ca să nu vadă și spinarea lor pururea o gârbovește; Varsă peste ei urgia Ta și mânia urgiei Tale să-i cuprindă pe ei; Facă-se curtea lor pustie și în locașurile lor să nu fie locuitori; Că pe care Tu l-ai bătut, ei l-au prigonit și au înmulțit durerea rănilor lui. Adaugă fărădelege la fărădelegea lor și să nu intre întru dreptatea Ta; șterși să fie din cartea celor vii și cu cei drepți să nu se scrie. Sărac și îndurerat sunt eu; mântuirea Ta, Dumnezeule, să mă sprijinească! Lăuda-voi numele Dumnezeului meu cu cântare și-L voi preamări pe El cu laudă; Și-I va plăcea lui Dumnezeu mai mult decât vițelul tânăr, căruia îi cresc coarne și unghii. Să râdă săracii și să se veselească; cântați lui Dumnezeu și viu va fi sufletul vostru! Că a auzit pe cei săraci Domnul și pe cei ferecați în obezi ai Săi nu i-a urgisit. Să-L laude pe El cerurile și pământul, marea și toate câte se târăsc în ea. Că Dumnezeu va mântui Sionul și se vor zidi cetățile lui Iuda și vor locui acolo și-l vor moșteni pe el; Și seminția credincioșilor Lui îl va stăpâni pe el și cei ce iubesc numele Lui vor locui în el.

PSALMUL 69

Dumnezeule, spre ajutorul meu ia aminte! Doamne, să-mi ajuți mie grăbește-Te! Să se rușineze și să se înfrunte cei ce caută sufletul meu; Să se întoarcă înapoi și să se rușineze cei ce-mi voiesc mie rele; Întoarcă-se îndată rușinați cei ce-mi grăiesc mie (cu fățărnicie): "Bine, bine!" Să se bucure și să se veselească de Tine toți cei ce Te caută pe Tine, Dumnezeule, și să zică pururea cei ce iubesc mântuirea Ta: "Slăvit să fie Domnul!" Iar eu sărac sunt și sărman, Dumnezeule, ajută-mă! Ajutorul meu și Izbăvitorul meu ești Tu, Doamne, nu zăbovi!

PSALMUL 85

Pleacă, Doamne, urechea Ta și mă auzi, că sărac și necăjit sunt eu. Păzește sufletul meu, căci cuvios sunt; mântuiește, Dumnezeul meu, pe robul Tău, pe cel ce nădăjduiește în Tine. Miluiește-mă, Doamne, că spre Tine voi striga toată ziua. Veselește sufletul robului Tău, că spre Tine, Doamne, am ridicat sufletul meu. Că Tu, Doamne, bun și blând ești și mult-milostiv tuturor celor ce Te cheamă pe Tine. Ascultă, Doamne, rugăciunea mea și ia aminte la glasul cererii mele. În ziua necazului meu am strigat către Tine, că m-ai auzit. Nu este asemenea ție între dumnezei, Doamne și nici fapte nu sunt ca faptele Tale. Veni-vor toate neamurile pe care le-ai făcut și se vor închina înaintea Ta, Doamne și vor slăvi numele Tău. Că mare ești Tu, Cel ce faci minuni, Tu ești singurul Dumnezeu. Povățuiește-mă, Doamne, pe calea Ta și voi merge întru adevărul Tău; veselească-se inima mea, ca să se teamă de numele Tău. Lăuda-Te-voi, Doamne, Dumnezeul meu, cu toată inima mea și voi slăvi numele Tău în veac. Că mare este mila Ta spre mine și ai izbăvit sufletul meu din iadul cel mai de jos. Dumnezeule, călcătorii de lege s-au sculat asupra mea și adunarea celor tari a căutat sufletul meu și nu Te-au pus pe Tine înaintea lor. Dar Tu, Doamne, Dumnezeu îndurat și milostiv ești; îndelung-răbdător și mult-milostiv și adevărat. Caută spre mine și mă miluiește, dă tăria Ta slugii Tale și mântuiește pe fiul slujnicei Tale. Fă cu mine semn spre bine, ca să vadă cei ce mă urăsc și să se rușineze, că Tu, Doamne, m-ai ajutat și m-ai mângâiat.

<b>Slavă…, Și acum…, Aliluia (de 3 ori), Doamne miluiește (de 3 ori).</b>

<br  /><b>Slavă…, troparul, glasul al 8-lea: </b><br  />

Văzând tâlharul pe Începătorul vieții pe Cruce atârnând, a zis: De n-ar fi fost Dumnezeu Cel ce S-a întrupat, Care cu noi s-a răstignit, nu și-ar fi ascuns soarele razele sale, nici s-ar fi clătinat pământul, cutremurându-se. Ci, Cel ce toate le-ai suferit, pomenește-mă, Doamne, în Împărăția Ta.

<br  /><b>Și acum…, a Născătoarei: </b><br  />

Cel ce pentru noi Te-ai născut din Fecioară, și răstignire ai răbdat, Bunule, Care cu moartea pe moarte ai prădat și învierea ai arătat, ca un Dumnezeu, nu trece cu vederea pe cei ce i-ai zidit cu mâna Ta. Arată iubirea Ta de oameni, Milostive, primește pe Născătoarea de Dumnezeu, ceea ce Te-a născut pe Tine, care se roagă pentru noi; și mântuiește, Mântuitorul nostru, pe poporul cel deznădăjduit.

Și se cântă troparele, glasul al 7-lea, repetându-le:

Spaimă era a vedea pe Făcătorul cerului și al pământului atârnat pe Cruce, soarele întunecându-se și ziua iarăși în noapte schimbându-se, și pământul scoțând afară din morminte trupurile morților. Cu care ne închinăm Ție, mântuiește-ne pe noi (de două ori).

<br  /><b>Stih: </b><br  />

Împărțit-au hainele Mele între ei și pentru cămașa Mea au aruncat sorți.

<br  /><b>Și această stihiră, glasul al 2-lea: </b><br  />

Când au pironit pe Cruce cei fără de lege pe Domnul slavei, a strigat către dânșii: Cu ce v-am mâhnit pe voi? Sau cu ce v-am mâniat? Mai înainte de Mine cine v-a izbăvit pe voi din necaz? Și acum pentru ce-Mi răsplătiți Mie cu cele rele în loc de bune? În locul stâlpului celui de foc, pe Cruce M-ați pironit; în locul norului, mormânt Mi-ați săpat; în loc de mană, Mi-ați adus fiere; în loc de apă, cu oțet M-ați adăpat. De acum voi chema alte neamuri și acelea Mă vor preaslăvi, împreună cu Tatăl și cu Sfântul Duh.

<br  /><b>Stih: </b><br  />

Dat-au spre mâncarea Mea fiere și spre setea Mea M-au adăpat cu oțet.

Și tot aceeași stihiră.

<br  /><b>Slavă…, glasul al 6-lea: </b><br  />

Astăzi a fost atârnat pe lemn Cel ce a atârnat pământul pe ape. Cu cunună de spini s-a încununat Împăratul îngerilor. Cu porfiră mincinoasă s-a îmbrăcat Cel ce îmbracă cerul cu nori. Lovire peste obraz a luat Cel ce a slobozit în Iordan pe Adam. Cu piroane s-a pironit mirele Bisericii. Cu suliță s-a împuns Fiul Fecioarei. Închinămu-ne patimilor Tale, Hristoase! Arată-ne nouă și slăvită învierea Ta.

<b>Și acum…, tot aceasta.</b>

<br  /><b>PROCHIMEN, glasul al 6-lea: </b><br  />

Zis-a cel nebun în inima sa: Nu este Dumnezeu.

<br  /><b>Stih: </b><br  />

Nu este cel ce face bine, nu este până la unul.

Din Proorocia lui Ieremia (11:18-23; 12:1-5; 9-11; 14-15), citire: 

Să se grăbească dar a înălța o cântare de jale pentru noi, ca să curgă lacrimi din ochii noștri și din genele noastre să curgă apă. Căci glas de plângere se aude din Sion, zicând: "Cât suntem de prăpădiți și cât de cumplit batjocoriți, că trebuie să părăsim țara, pentru că locuințele noastre au fost dărâmate! Așadar, femei, ascultați cuvântul Domnului și să ia aminte urechea voastră la cuvântul gurii Lui! învățați pe fiicele voastre a boci și una pe alta să se învețe cântece de bocet, că iată moartea intră pe ferestrele noastre și dă năvală în casele noastre, ca să piardă pe copiii din uliță și pe tinerii din piețe; Și vor cădea trupurile oamenilor ca gunoiul aruncat pe ogor și ca snopii în urma secerătorului, și nu va fi cine să-i strângă". Așa zice Domnul: "Să nu se laude cel înțelept cu înțelepciunea sa, să nu se laude cel puternic cu puterea sa, nici cel bogat să nu se laude cu bogăția sa;

De voi intra la judecată cu Tine, Doamne, dreptatea va fi de partea Ta, și totuși, despre dreptate vreau să grăiesc cu Tine: "Pentru ce calea necredincioșilor este cu izbândă și pentru ce toți călcătorii de lege sunt în fericire? Tu i-ai sădit și ei au prins rădăcini, au crescut și au făcut roade; Tu ești aproape numai de buzele lor, iar de inima lor ești departe. Pe mine însă mă cunoști, Doamne, mă vezi și cercetezi dacă inima mea este cu Tine. Osebește-i dară, ca pe niște oi de junghiat, și pregătește-i pentru ziua junghierii. Până când va jeli țara și iarba de prin toate țarinile se va usca? Dobitoacele și păsările pier pentru necredința locuitorilor ei, că aceștia zic: "Domnul nu vede căile noastre!". "Dacă alergând cu cei ce merg pe jos, ai ostenit, cum te vei lua la întrecere cu caii? Și dacă nu ești în siguranță intr-o țară pașnică, ce vei face în hățișurile Iordanului?

Moștenirea Mea s-a făcut pentru Mine ca o pasăre de pradă pestriță, asupra căreia au năvălit din toate părțile celelalte păsări de pradă. Strângeți-vă și vă duceți toate fiarele câmpului, duceți-vă și o mâncați.

Mulțime de păstori au călcat via Mea, călcat-au cu picioarele lor partea Mea; partea Mea cea iubită au făcut-o deșert neroditor. Pustietate au făcut-o, și ea, în pustiirea sa, plânge înaintea Mea. Toată țara e pustiită, pentru că pe nici un om nu-l doare inima de aceasta.

Așa zice Domnul despre toți vecinii mei cei răi, care năpădesc asupra părții pe care El a dat-o de moștenire poporului Său Israel: "Iată, îi voi smulge din țara lor și casa lui Iuda o voi înlătura din mijlocul lor. Dar după ce îi voi smulge, iarăși ,i voi întoarce și-i voi milui și voi aduce pe fiecare la țarina sa și la ogorul său.

<br  /><b>Apoi APOSTOLUL: </b><br  />

Din Epistola către Evrei (10:19-31) a Sfântului Apostol Pavel, citire: 

Fraților, având îndrăzneală, să intrăm în Sfânta Sfintelor, prin sângele lui Iisus, pe calea cea nouă și vie pe care pentru noi a înnoit-o, prin catapeteasmă, adică prin trupul Său, și având mare preot peste casa lui Dumnezeu, să ne apropiem cu inimă curată, întru plinătatea credinței, curățindu-ne prin stropire inimile de orice cuget rău, și spălându-ne trupul în apă curată, să ținem mărturisirea nădejdii cu neclintire, pentru că credincios este Cel ce a făgăduit, și să luăm seama unul altuia, ca să ne îndemnăm la dragoste și la fapte bune, fără să părăsim Biserica noastră, precum le este obiceiul unora, ci îndemnători făcându-ne, cu atât mai mult, cu cât vedeți că se apropie ziua aceea. Căci dacă păcătuim de voia noastră, după ce am luat cunoștință despre adevăr, nu ne mai rămâne, pentru păcate, nici o jertfă, ci o înfricoșată așteptare a judecății și iuțimea focului care va mistui pe cei potrivnici. Călcând cineva Legea lui Moise, e ucis fără de milă, pe cuvântul a doi sau trei martori; Gândiți-vă: cu cât mai aspră fi-va pedeapsa cuvenită celui ce a călcat în picioare pe Fiul lui Dumnezeu, și a nesocotit sângele testamentului cu care s-a sfințit, și a batjocorit duhul harului. Căci cunoaștem pe Cel ce a zis: "A Mea este răzbunarea; Eu voi răsplăti". Și iarăși: "Domnul va judeca pe poporul Său". Înfricoșător lucru este să cădem în mâinile Dumnezeului celui viu.

<br  />Evanghelia de la Ioan (18:28-19:37):
<p>
Deci L-au adus pe Iisus de la Caiafa la pretoriu; și era dimineață. Și ei n-au intrat în pretoriu, ca să nu se spurce, ci să mănânce Paștile.
Deci Pilat a ieșit la ei, afară, și le-a zis: Ce învinuire aduceți Omului Acestuia?
Ei au răspuns și i-au zis: Dacă Acesta n-ar fi răufăcător, nu ți L-am fi dat ție.
Deci le-a zis Pilat: Luați-L voi și judecați-L după legea voastră. Iudeii însă i-au răspuns: Nouă nu ne este îngăduit să omorâm pe nimeni;
Ca să se împlinească cuvântul lui Iisus, pe care îl spusese, însemnând cu ce moarte avea să moară.
Deci Pilat a intrat iarăși în pretoriu și a chemat pe Iisus și I-a zis: Tu ești regele iudeilor?
Răspuns-a Iisus: De la tine însuți zici aceasta, sau alții ți-au spus-o despre Mine?
Pilat a răspuns: Nu cumva sunt iudeu eu? Poporul Tău și arhiereii Te-au predat mie. Ce ai făcut?
Iisus a răspuns: Împărăția Mea nu este din lumea aceasta. Dacă împărăția Mea ar fi din lumea aceasta, slujitorii Mei s-ar fi luptat ca să nu fiu predat iudeilor. Dar acum împărăția Mea nu este de aici.
Deci i-a zis Pilat: Așadar ești Tu împărat? Răspuns-a Iisus: Tu zici că Eu sunt împărat. Eu spre aceasta M-am născut și pentru aceasta am venit în lume, ca să dau mărturie pentru adevăr; oricine este din adevăr ascultă glasul Meu.
Pilat I-a zis: Ce este adevărul? Și zicând aceasta, a ieșit iarăși la iudei și le-a zis: Eu nu găsesc în El nici o vină;
Dar este la voi obiceiul ca la Paști să vă eliberez pe unul. Voiți deci să vă eliberez pe regele iudeilor?
Deci au strigat iarăși, zicând: Nu pe Acesta, ci pe Baraba. Iar Baraba era tâlhar.

Deci atunci Pilat a luat pe Iisus și L-a biciuit.
Și ostașii, împletind cunună din spini, I-au pus-o pe cap și L-au îmbrăcat cu o mantie purpurie.
Și veneau către El și ziceau: Bucură-te, regele iudeilor! Și-I dădeau palme.
Și Pilat a ieșit iarăși afară și le-a zis: Iată vi-L aduc pe El afară, ca să știți că nu găsesc în El nici o vină.
Deci a ieșit Iisus afară, purtând cununa de spini și mantia purpurie. Și le-a zis Pilat: Iată Omul!
Când L-au văzut deci arhiereii și slujitorii au strigat, zicând: Răstignește-L! Răstignește-L! Zis-a lor Pilat: Luați-L voi și răstigniți-L, căci eu nu-I găsesc nici o vină.
Iudeii i-au răspuns: Noi avem lege și după legea noastră El trebuie să moară, că S-a făcut pe Sine Fiu al lui Dumnezeu.
Deci, când a auzit Pilat acest cuvânt, mai mult s-a temut.
Și a intrat iarăși în pretoriu și I-a zis lui Iisus: De unde ești Tu? Iar Iisus nu i-a dat nici un răspuns.
Deci Pilat i-a zis: Mie nu-mi vorbești? Nu știi că am putere să Te eliberez și putere am să Te răstignesc?
Iisus a răspuns: N-ai avea nici o putere asupra Mea, dacă nu ți-ar fi fost dat ție de sus. De aceea cel ce M-a predat ție mai mare păcat are.
Pentru aceasta, Pilat căuta să-L elibereze; iar iudeii strigau zicând: Dacă Îl eliberezi pe Acesta, nu ești prieten al Cezarului. Oricine se face pe sine împărat este împotriva Cezarului.
Deci Pilat, auzind cuvintele acestea, L-a dus afară pe Iisus și a șezut pe scaunul de judecată, în locul numit pardosit cu pietre, iar evreiește Gabbata.
Și era Vinerea Paștilor, cam la al șaselea ceas, și a zis Pilat iudeilor: Iată Împăratul vostru.
Deci au strigat aceia: Ia-L! Ia-L! Răstignește-L! Pilat le-a zis: Să răstignesc pe Împăratul vostru? Arhiereii au răspuns: Nu avem împărat decât pe Cezarul.
Atunci L-a predat lor ca să fie răstignit. Și ei au luat pe Iisus și L-au dus ca să fie răstignit.
Și ducându-Și crucea, a ieșit la locul ce se cheamă al Căpățânii, care evreiește se zice Golgota,
Unde L-au răstignit, și împreună cu El pe alți doi, de o parte și de alta, iar în mijloc pe Iisus.
Iar Pilat a scris și titlu și l-a pus deasupra Crucii. Și era scris: Iisus Nazarineanul, Împăratul iudeilor!
Deci mulți dintre iudei au citit acest titlu, căci locul unde a fost răstignit Iisus era aproape de cetate. Și era scris: evreiește, latinește și grecește.
Deci arhiereii iudeilor au zis lui Pilat: Nu scrie: Împăratul iudeilor, ci că Acela a zis: Eu sunt Împăratul iudeilor.
Pilat a răspuns: Ce am scris, am scris.
După ce au răstignit pe Iisus, ostașii au luat hainele Lui și le-au făcut patru părți, fiecărui ostaș câte o parte, și cămașa. Dar cămașa era fără cusătură, de sus țesută în întregime.
Deci au zis unii către alții: Să n-o sfâșiem, ci să aruncăm sorții pentru ea, a cui să fie; ca să se împlinească Scriptura care zice: "Împărțit-au hainele Mele loruși, și pentru cămașa Mea au aruncat sorții". Așadar ostașii acestea au făcut.
Și stăteau, lângă crucea lui Iisus, mama Lui și sora mamei Lui, Maria lui Cleopa, și Maria Magdalena.
Deci Iisus, văzând pe mama Sa și pe ucenicul pe care Îl iubea stând alături, a zis mamei Sale: Femeie, iată fiul tău!
Apoi a zis ucenicului: Iată mama ta! Și din ceasul acela ucenicul a luat-o la sine.
După aceea, știind Iisus că toate s-au săvârșit acum, ca să se împlinească Scriptura, a zis: Mi-e sete.
Și era acolo un vas plin cu oțet; iar cei care Îl loviseră, punând în vârful unei trestii de isop un burete înmuiat în oțet, l-au dus la gura Lui.
Deci după ce a luat oțetul, Iisus a zis: Săvârșitu-s-a. Și plecându-Și capul, Și-a dat duhul.
Deci iudeii, fiindcă era vineri, ca să nu rămână trupurile sâmbăta pe cruce, căci era mare ziua sâmbetei aceleia, au rugat pe Pilat să le zdrobească fluierele picioarelor și să-i ridice.
Deci au venit ostașii și au zdrobit fluierele celui dintâi și ale celuilalt, care era răstignit împreună cu el.
Dar venind la Iisus, dacă au văzut că deja murise, nu I-au zdrobit fluierele.
Ci unul din ostași cu sulița a împuns coasta Lui și îndată a ieșit sânge și apă.
Și cel ce a văzut a mărturisit și mărturia lui e adevărată; și acela știe că spune adevărul, ca și voi să credeți.
Căci s-au făcut acestea, ca să se împlinească Scriptura: "Nu I se va zdrobi nici un os".
Și iarăși altă Scriptură zice: "Vor privi la Acela pe care L-au împuns".
</p>
Apoi: </b><br  />

Nu ne da pe noi până în sfârșit pentru numele Tău cel sfânt și nu strica legătura Ta și nu depărta mila Ta de la noi, pentru Avraam cel iubit de Tine, pentru Isaac robul Tău, și Israel sfântul Tău.

Sfinte Dumnezeule… și după Tatăl nostru…

Pe Cel ce s-a răstignit pentru noi, veniți toți să-L lăudăm; că pe Acesta L-a văzut Maria pe lemn și a zis: Deși rabzi răstignire, Tu ești Fiul și Dumnezeul meu.

Doamne miluiește (de 40 de ori). Rugăciunea: Cel ce în toată vremea… Doamne miluiește (de 3 ori). Slavă… Și acum… Ceea ce ești mai cinstită… Întru numele Domnului, binecuvintează părinte. Preotul zice: Dumnezeule, milostivește-Te spre noi.

<br  /><b>Apoi rugăciunea: </b><br  />

Stăpâne, Doamne Iisuse Hristoase, Dumnezeul nostru, Cel ce îndelung ai răbdat pentru greșelile noastre și până la acest ceas de acum ne-ai adus pe noi; întru care pe lemnul cel de viață făcător fiind răstignit, tâlharului celui binecunoscător intrare în rai i-ai făcut și cu moartea pe moarte ai sfărâmat. Curățește-ne pe noi păcătoșii și nevrednicii robii Tăi, că am greșit și fărădelege am făcut și nu suntem vrednici să ridicăm ochii noștri și să privim înălțimea cerului. Pentru că am lăsat calea dreptății Tale și am umblat în voile inimilor noastre. Ci ne rugăm neasemănatei bunătății Tale: Iartă-ne pe noi, Doamne, după mulțimea milei Tale și ne mântuiește pe noi pentru numele Tău cel sfânt, că s-au stins întru deșertăciuni zilele noastre. Scoate-ne pe noi din mâna protivnicului și ne iartă nouă păcatele și omoară gândul nostru cel trupesc.

Ca lepădând pe omul cel vechi, în cel nou să ne îmbrăcăm și Ție să viețuim, Stăpânului nostru și Făcătorului de bine. Și așa urmând poruncilor Tale, la odihna cea veșnică să ajungem, unde este locașul tuturor celor ce se veselesc. Că Tu ești după adevăr veselia cea adevărată și bucuria celor ce Te iubesc, Hristoase Dumnezeul nostru, și Ție slavă înălțăm împreună și Părintelui Tău celui fără de început și Preasfântului și bunului și de viață făcătorului Duhului Tău, acum și pururi și în vecii vecilor. Amin.

<br  /><b>Apoi Fericirile (de la Obedniță): </b><br  />

Întru Împărăția Ta, pomenește-ne pe noi, Doamne…, Slavă…, Și acum…, Pomenește-ne pe noi Doamne…, Ceata cerească…, Slavă…, Ceata sfinților îngeri…, Și acum…, Cred întru unul Dumnezeu…

Slăbește, lasă, iartă, Dumnezeule, greșelile noastre cele de voie și cele fără de voie, cele cu lucrul și cu cuvântul, cele cu știința și cu neștiința, cele din noapte și din zi, cele cu mintea și cu gândul, toate le iartă nouă ca un bun și iubitor de oameni.

După aceasta: Tatăl nostru… Și Condacul: Pe Cel ce s-a răstignit pentru noi…

Doamne miluiește (de 40 de ori).

<br  /><b>Și rugăciunea: </b><br  />

Preasfântă Treime, stăpânie de o ființă, împărăție nedespărțită, ceea ce ești pricina tuturor bunătăților, binevoiește și pentru mine păcătosul, întărește și înțelepțește inima mea și șterge toată întinăciunea mea, luminează gândul meu, ca totdeauna să Te slăvesc și să Te laud și să mă închin Ție și să zic: Unul Sfânt, Unul Domnul Iisus Hristos, întru slava Lui Dumnezeu-Tatăl. Amin.

Apoi: Fie numele Domnului binecuvântat de acum și până în veac (de 3 ori) Slavă…, Și acum…, Bine voi cuvânta pe Domnul în toată vremea… Și Apolisul…

Se cuvine a ști că după tradiția palestiniană, în această Sfântă și Mare zi Vineri, nu se face nici o Liturghie și nici nu se mănâncă ceva. Iar de este cineva este neputincios sau prea bătrân și nu va putea să petreacă postind, să i se dea numai pâine și apă, după apusul soarelui. Și cuvântul Domnului către farisei zice: Dacă se va lua mirele de la dânșii, atunci vor posti în acele zile.

<h1>ÎN SFÂNTA ȘI MAREA ZI VINERI LA VECERNIE</h1>

Spre seară, binecuvântând preotul, se citește Psalmul începător.

La Doamne, strigat-am… se pun stihirile pe 6. Și se cântă aceste stihiri, glasul 1, însuși glasul:

Toată făptura s-a schimbat de frică, văzându-Te pe Tine, Hristoase, pe Cruce răstignit. Soarele s-a întunecat și temeliile pământului s-au cutremurat. Toate au pătimit împreună cu Tine, Cel ce ai zidit toate. Cel ce ai răbdat pentru noi de voie, Doamne, slavă Ție (de două ori).

<br  /><b>Glasul al 2-lea: </b><br  />

Poporul cel nelegiuit și nedrept, pentru ce cugetă cele deșarte? Pentru ce a judecat spre moarte pe Cel ce este viața tuturor? Minune mare! Că Făcătorul lumii S-a dat în mâinile celor fără de lege și s-a înălțat pe lemn Iubitorul de oameni, ca să scoată din iad pe cei legați, care strigă: îndelung Răbdătorule, Doamne, slavă Ție.

Astăzi văzându-Te pe Tine, Cuvinte, Fecioara cea fără de prihană atârnând pe Cruce, tânguindu-se cu milă ca o maică, s-a rănit la inimă cu amar și suspinând cu durere din adâncul sufletului, zgâriindu-și obrazul se chinuia; de aceea în piept bătându-se, a strigat cu jale: Vai mie, dumnezeiescule Fiu; vai mie! Lumina lumii! Cum ai apus de la ochii mei, Mielul lui Dumnezeu, pentru Care oștile celor fără de trupuri erau cuprinse de spaimă zicând: Cel ce ești necuprins, Doamne, slavă Ție.

Pe lemn răstignit văzându-Te, Hristoase, pe Tine, Făcătorul și Dumnezeul tuturor, ceea ce Te-a născut fără sămânță, a strigat cu amar: Fiul meu, unde a apus frumusețea chipului Tău? Nu sufăr a Te vedea răstignit fără dreptate. Însă grăbește de Te scoală, ca să văd și eu învierea Ta din morți, cea de a treia zi.

<br  /><b>Glasul al 6-lea: </b><br  />

Astăzi Stăpânul făpturii a stat de față înaintea lui Pilat, și răstignirii s-a dat Făcătorul tuturor, aducându-Se ca un miel de bunăvoia Sa; cu piroane a fost pironit, în coastă a fost împuns, și cu buretele a fost adăpat Cel ce a plouat mană. Cu palme peste obraz a fost lovit Mântuitorul lumii; și de robii Săi a fost batjocorit Făcătorul tuturor.

O, iubirea de oameni a Stăpânului! Pentru cei ce L-au răstignit S-a rugat Părintelui Său, zicând: Iartă-le lor păcatul acesta, că nu știu, călcătorii de lege, ce lucru fără dreptate fac.

<br  /><b>Slavă…, glasul al 6-lea: </b><br  />

O, cum adunarea cea fără de lege a osândit spre moarte pe Împăratul făpturii! Nu s-au rușinat de binefacerile pe care, aducându-le aminte, le-a adeverit zicând către dânșii: Poporul Meu, ce am făcut vouă? Au n-am umplut Iudeea de minuni? Au n-am înviat morți numai cu cuvântul? Au n-am vindecat toată boala și neputința? Dar cu ce Mi-ați răsplătit? Pentru ce nu vă aduceți aminte de Mine? În locul tămăduirilor, răni ați pus asupra Mea. În loc de viață, M-ați omorât, răstignindu-Mă pe lemn, ca pe un făcător de rele pe Mine, Făcătorul de bine. Pe Dătătorul de lege, ca pe un călcător de lege, pe Împăratul tuturor, ca pe un vinovat. Îndelung Răbdătorule Doamne, slavă Ție.

<br  /><b>Și acum…, același glas: </b><br  />

Înfricoșătoare și preaslăvită taină se vede petrecându-se astăzi: Cel nepipăit a fost prins și a fost legat Cel ce a dezlegat pe Adam din blestem. Cel ce cercetează inimile și rărunchii, cu nedreptate a fost cercetat. În temniță a fost închis Cel ce a închis adâncul.

Stă înaintea lui Pilat Acela Căruia Îi stau înainte cu frică Puterile Cerești. Cu palme a fost lovit de mâna făpturii, Ziditorul. La Cruce a fost judecat Cel ce judecă viii și morții; în mormânt a fost închis Stricătorul iadului. Cel ce toate le-ai răbdat cu milostivire, și pe toți ia-i mântuit din blestem, îndelung Răbdătorule, Doamne, slavă Ție.

Intrarea cu Evanghelia, Lumină lină…

<br  /><b>PROCHIMEN, glasul al 4-lea: </b><br  />

Împărțit-au hainele Mele între ei și pentru cămașa Mea au aruncat sorți.

<br  /><b>Stih: </b><br  />

Dumnezeul meu, Dumnezeul Meu, ia aminte la Mine, pentru ce M-ai părăsit.

<br  /><b>De la Ieșire (33:11-23), citire: </b><br  />

Domnul însă grăia cu Moise față către față, cum ar grăi cineva cu prietenul său. După aceea Moise se întorcea în tabără; iar tânărul său slujitor Iosua, fiul lui Navi, nu părăsea cortul. Atunci a zis Moise către Domnul: "Iată, Tu îmi spui: Du pe poporul acesta, dar nu mi-ai descoperit pe cine ai să trimiți cu mine, deși mi-ai spus: Te cunosc pe nume și ai aflat bunăvoință înaintea ochilor Mei. Deci, de am aflat bunăvoință în ochii Tăi, arată-Te să Te văd, ca să cunosc și să aflu bunăvoință în ochii Tăi și că acest neam e poporul Tău".

Și a zis Domnul către el: "Eu însumi voi merge înaintea Ta și Te voi duce la odihnă!". Zis-a Moise către Domnul: "Dacă nu mergi Tu însuți cu noi, atunci să nu ne scoți de aici; Căci prin ce se va cunoaște cu adevărat că eu și poporul Tău am aflat bunăvoință înaintea Ta? Au nu prin aceea ca Tu să fii însoțitorul nostru? Atunci eu și poporul Tău vom fi cei mai slăviți dintre toate popoarele de pe pământ". Și a zis Domnul către Moise: "Voi face și ceea ce zici tu, pentru că tu ai aflat bunăvoință înaintea Mea și te cunosc pe tine mai mult decât pe toți". Și Moise a zis: "Arată-mi slava Ta!". Zis-a Domnul către Moise: "Eu voi trece pe dinaintea ta toată slava Mea, voi rosti numele lui Iahve înaintea ta și pe cel ce va fi de miluit îl voi milui și cine va fi vrednic de îndurare, de acela Mă voi îndura". Apoi a adăugat: "Fața Mea însă nu vei putea s-o vezi, că nu poate vedea omul fața Mea și să trăiască". Și iarăși a zis Domnul: "Iată aici la Mine un loc: șezi pe stânca aceasta; Când va trece slava Mea, te voi ascunde în scobitura stâncii și voi pune mâna Mea peste tine până voi trece; Iar când voi ridica mâna Mea, tu vei vedea spatele Meu, iar fața Mea nu o vei vedea!".

<br  /><b>PROCHIMEN, glasul al 4-lea: </b><br  />

Judecă, Doamne, pe cei ce-mi fac mie strâmbătate; luptă împotriva celor ce se luptă cu mine.

<br  /><b>Stih: </b><br  />

Apucă arma și pavăza și te scoală întru ajutorul meu.

<br  /><b>De la Iov (42:12-17), citire: </b><br  />

Vezi de toți semeții și smerește-i și calcă în picioare, fără zăbavă, pe toți cei răi! Ascunde-i pe toți grămadă, în pământ, și îi înmormântează. Și atunci Eu însumi te voi preamări, pentru toate câte ai izbândit cu dreapta ta. Ia privește acum înaintea ta, hipopotamul; și el ca și tine este făptura Mea; el paște iarbă ca boul. Vezi ce putere are în coapsele lui și ce tărie are în mușchii de pe pântece. Coada lui e dârză ca lemnul cedrului și vinele de pe pulpele lui stau ca niște noduri.

<br  /><b>PROCHIMEN, glasul al 8-lea: </b><br  />

Doamne, Dumnezeul nostru, cât este de minunat numele Tău în tot pământul!

<br  /><b>Stih: </b><br  />

Că s-a înălțat slava Ta mai presus de ceruri.

<br  /><b>Din Proorocia lui Isaia (52:13-54:1), citire: </b><br  />

Iată că Sluga Mea va propăși, Se va sui, mare Se va face și Se va înălța pe culmile slavei! Precum mulți s-au spăimântat de El - așa de schimonosită li era înfățișarea Lui, și chipul Lui atât de fără asemănare cu oamenii, tot așa va fi pricină de uimire pentru multe popoare; înaintea Lui regii vor închide gura, că acum văd ceea ce nu li s-a spus, și înțeleg ceea ce n-au auzit. Cine va crede ceea ce noi am auzit și brațul Domnului cui se va descoperi? Crescut-a înaintea Lui ca o odraslă, și ca o rădăcină în pământ uscat; nu avea nici chip, nici frumusețe, ca să ne uităm la El, și nici o înfățișare, ca să ne fie drag. Disprețuit era și cel din urmă dintre oameni; om al durerilor și cunoscător al suferinței, unul înaintea căruia să-ți acoperi fața; disprețuit și nebăgat în seamă. Dar El a luat asupră-și durerile noastre și cu suferințele noastre S-a împovărat. Și noi îl socoteam pedepsit, bătut și chinuit de Dumnezeu, dar El fusese străpuns pentru păcatele noastre și zdrobit pentru fărădelegile noastre. El a fost pedepsit pentru mântuirea noastră și prin rănile Lui noi toți ne-am vindecat. Toți umblam rătăciți ca niște oi, fiecare pe calea noastră, și Domnul a făcut să cadă asupra Lui fărădelegile noastre ale tuturor. Chinuit a fost, dar S-a supus și nu și-a deschis gura Sa; ca un miel spre junghiere s-a adus și ca o oaie fără de glas înaintea celor ce o tund, așa nu și-a deschis gura Sa.

Întru smerenia Lui judecata Lui s-a ridicat și neamul Lui cine îl va spune? Că s-a luat de pe pământ viața Lui! Pentru fărădelegile poporului Meu a fost adus spre moarte. Mormântul Lui a fost pus lângă cei fără de lege și cu cei făcători de rele, după moartea Lui, cu toate că nu săvârșise nici o nedreptate și nici înșelăciune nu fusese în gura Lui. Dar a fost voia Domnului să-L zdrobească prin suferință. Și fiindcă și-a dat viața ca jertfă pentru păcat, va vedea pe urmașii Săi, își va lungi viața și lucrul Domnului în mâna Lui va propăși.

Scăpat de chinurile sufletului Său, va vedea rodul ostenelilor Sale și de mulțumire Se va sătura. Prin suferințele Lui, Dreptul, Sluga Mea, va îndrepta pe mulți, și fărădelegile lor le va lua asupra Sa. Pentru aceasta îi voi da partea Sa printre cei mari și cu cei puternici va împărți prada, ca răsplată că și-a dat sufletul Său spre moarte și cu cei făcători de rele a fost numărat. Că El a purtat fărădelegile multora și pentru cei păcătoși și-a dat viața. Veselește-te, cea stearpă, care nu nășteai, dă glas și strigă tu care nu te-ai zvârcolit în dureri de naștere, căci mai mulți sunt fiii celei părăsite, decât ai celei cu bărbat, zice Domnul.

<br  /><b>PROCHIMEN, glasul 1: </b><br  />

Pusu-m-au în groapa cea mai de jos întru cele întunecate și în umbra morții.

<br  /><b>Stih: </b><br  />

Doamne, Dumnezeul mântuirii mele, ziua am strigat și noaptea înaintea Ta.

<br  /><b>Apoi Apostolul: </b><br  />

Din Epistola întâia către Corinteni (1:18-31; 2:1-2), a Sfântului Apostol Pavel, citire: 

Fraților, cuvântul Crucii, pentru cei ce pier, este nebunie; iar pentru noi, cei ce ne mântuim, este puterea lui Dumnezeu. Căci scris este: "Pierde-voi înțelepciunea înțelepților și știința celor învățați voi nimici-o". Unde este înțeleptul? Unde e cărturarul? Unde e cercetătorul acestui veac? Au n-a dovedit Dumnezeu nebună înțelepciunea lumii acesteia? Căci de vreme ce întru înțelepciunea lui Dumnezeu lumea n-a cunoscut prin înțelepciune pe Dumnezeu, a binevoit Dumnezeu să mântuiască pe cei ce cred prin nebunia propovăduirii. Fiindcă și iudeii cer semne, iar elinii caută înțelepciune, însă noi propovăduim pe Hristos cel răstignit: pentru iudei, sminteală; pentru neamuri, nebunie. Dar pentru cei chemați, și iudei și elini: pe Hristos, puterea lui Dumnezeu și înțelepciunea lui Dumnezeu. Pentru că fapta lui Dumnezeu, socotită de către oameni nebunie, este mai înțeleaptă decât înțelepciunea lor și ceea ce se pare ca slăbiciune a lui Dumnezeu, mai puternică decât tăria oamenilor. Căci, priviți chemarea voastră, fraților, că nu mulți sunt înțelepți după trup, nu mulți sunt puternici, nu mulți sunt de bun neam; Ci Dumnezeu și-a ales pe cele nebune ale lumii, ca să rușineze pe cei înțelepți; Dumnezeu și-a ales pe cele slabe ale lumii, ca să le rușineze pe cele tari; Dumnezeu și-a ales pe cele de neam jos ale lumii, pe cele nebăgate în seamă, pe cele ce nu sunt, ca să nimicească pe cele ce sunt, ca nici un trup să nu se laude înaintea lui Dumnezeu. Din El, dar, sunteți voi în Hristos Iisus, Care pentru noi S-a făcut înțelepciune de la Dumnezeu și dreptate și sfințire și răscumpărare, pentru ca, după cum este scris: "Cel ce se laudă în Domnul să se laude".

Și eu, fraților, când am venit la voi și v-am vestit taina lui Dumnezeu, n-am venit ca iscusit cuvântător sau ca înțelept. Căci am judecat să nu știu între voi altceva, decât pe Iisus Hristos, și pe Acesta răstignit.

<br  /><b>Aliluia, glasul 1: </b><br  />

Mântuiește-mă, Dumnezeule, că au intrat ape până la sufletul meu.

<br  /><b>Stih: </b><br  />

Zdrobit a fost sufletul meu de ocări și necaz.

Evanghelia de la Matei (27:1-43 + Luca 23:39-43; Matei 27:45-54; Ioan 19:31-37; Matei 27:55-61). 
Matei (27:1-43):
<p>
Iar făcându-se dimineață, toți arhiereii și bătrânii poporului au ținut sfat împotriva lui Iisus, ca să-L omoare.
Și, legându-L, L-au dus și L-au predat dregătorului Ponțiu Pilat.
Atunci Iuda, cel ce L-a vândut, văzând că a fost osândit, s-a căit și a adus înapoi arhiereilor și bătrânilor cei treizeci de arginți,
Zicând: Am greșit vânzând sânge nevinovat. Ei i-au zis: Ce ne privește pe noi? Tu vei vedea.
Și el, aruncând arginții în templu, a plecat și, ducându-se, s-a spânzurat.
Iar arhiereii, luând banii, au zis: Nu se cuvine să-i punem în vistieria templului, deoarece sunt preț de sânge.
Și ținând ei sfat, au cumpărat cu ei Țarina Olarului, pentru îngroparea străinilor.
Pentru aceea s-a numit țarina aceea Țarina Sângelui, până în ziua de astăzi.
Atunci s-a împlinit cuvântul spus de Ieremia proorocul, care zice: "Și au luat cei treizeci de arginți, prețul celui prețuit, pe care l-au prețuit fiii lui Israel,
Și i-au dat pe Țarina Olarului după cum mi-a spus mie Domnul".
Iar Iisus stătea înaintea dregătorului. Și L-a întrebat dregătorul, zicând: Tu ești regele iudeilor? Iar Iisus i-a răspuns: Tu zici.
Și la învinuirile aduse Lui de către arhierei și bătrâni, nu răspundea nimic.
Atunci I-a zis Pilat: Nu auzi câte mărturisesc ei împotriva Ta?
Și nu i-a răspuns lui nici un cuvânt, încât dregătorul se mira foarte.
La sărbătoarea Paștilor, dregătorul avea obiceiul să elibereze mulțimii un întemnițat pe care-l voiau.
Și aveau atunci un vinovat vestit, care se numea Baraba.
Deci adunați fiind ei, Pilat le-a zis: Pe cine voiți să vi-l eliberez, pe Baraba sau pe Iisus, care se zice Hristos?
Că știa că din invidie L-au dat în mâna lui.
Și pe când stătea Pilat în scaunul de judecată, femeia lui i-a trimis acest cuvânt: Nimic să nu-I faci Dreptului aceluia, că mult am suferit azi, în vis, pentru El.
Însă arhiereii și bătrânii au ațâțat mulțimile ca să ceară pe Baraba, iar pe Iisus să-L piardă.
Iar dregătorul, răspunzând, le-a zis: Pe cine din cei doi voiți să vă eliberez? Iar ei au răspuns: Pe Baraba.
Și Pilat le-a zis: Dar ce voi face cu Iisus, ce se cheamă Hristos? Toți au răspuns: Să fie răstignit!
A zis iarăși Pilat: Dar ce rău a făcut? Ei însă mai tare strigau și ziceau: Să fie răstignit!
Și văzând Pilat că nimic nu folosește, ci mai mare tulburare se face, luând apă și-a spălat mâinile înaintea mulțimii, zicând: Nevinovat sunt de sângele Dreptului acestuia. Voi veți vedea.
Iar tot poporul a răspuns și a zis: Sângele Lui asupra noastră și asupra copiilor noștri!
Atunci le-a eliberat pe Baraba, iar pe Iisus L-a biciuit și L-a dat să fie răstignit.
Atunci ostașii dregătorului, ducând ei pe Iisus în pretoriu, au adunat în jurul Lui toată cohorta,
Și dezbrăcându-L de toate hainele Lui, I-au pus o hlamidă roșie.
Și împletind o cunună de spini, I-au pus-o pe cap și în mâna Lui cea dreaptă trestie; și, îngenunchind înaintea Lui își băteau joc de El, zicând: Bucură-Te, regele iudeilor!
Și scuipând asupra Lui, au luat trestia și-L băteau peste cap.
Iar după ce L-au batjocorit, L-au dezbrăcat de hlamidă, L-au îmbrăcat cu hainele Lui și L-au dus să-L răstignească.
Și ieșind, au găsit pe un om din Cirene, cu numele Simon; pe acesta l-au silit să ducă crucea Lui.
Și venind la locul numit Golgota, care înseamnă: Locul Căpățânii,
I-au dat să bea vin amestecat cu fiere; și, gustând, nu a voit să bea.
Iar după ce L-au răstignit, au împărțit hainele Lui, aruncând sorți, ca să se împlinească ceea ce s-a zis de proorocul: "Împărțit-au hainele Mele între ei, iar pentru cămașa Mea au aruncat sorți".
Și ostașii, șezând, Îl păzeau acolo.
Și deasupra capului au pus vina Lui scrisă: Acesta este Iisus, regele iudeilor.
Atunci au fost răstigniți împreună cu El doi tâlhari, unul de-a dreapta și altul de-a stânga.
Iar trecătorii Îl huleau, clătinându-și capetele,
Și zicând: Tu, Cel ce dărâmi templul și în trei zile îl zidești, mântuiește-Te pe Tine Însuți! Dacă ești Fiul lui Dumnezeu, coboară-Te de pe cruce!
Asemenea și arhiereii, bătându-și joc de El, cu cărturarii și cu bătrânii, ziceau:
Pe alții i-a mântuit, iar pe Sine nu poate să Se mântuiască! Dacă este regele lui Israel, să Se coboare acum de pe cruce, și vom crede în El.
S-a încrezut în Dumnezeu: Să-L scape acum, dacă-L vrea pe El! Căci a zis: Sunt Fiul lui Dumnezeu.
</p>

Luca (23:39-43):
<p>
Iar unul dintre făcătorii de rele răstigniți, Îl hulea zicând: Nu ești Tu Hristosul? Mântuiește-Te pe Tine Însuți și pe noi.
Și celălalt, răspunzând, îl certa, zicând: Nu te temi tu de Dumnezeu, că ești în aceeași osândă?
Și noi pe drept, căci noi primim cele cuvenite după faptele noastre; Acesta însă n-a făcut nici un rău.
Și zicea lui Iisus: Pomenește-mă, Doamne, când vei veni în împărăția Ta.
Și Iisus i-a zis: Adevărat grăiesc ție, astăzi vei fi cu Mine în rai.
</p>

Matei 27:45-54:
<p>
Iar de la ceasul al șaselea, s-a făcut întuneric peste tot pământul, până la ceasul al nouălea.
Iar în ceasul al nouălea a strigat Iisus cu glas mare, zicând: Eli, Eli, lama sabahtani? adică: Dumnezeul Meu, Dumnezeul Meu, pentru ce M-ai părăsit?
Iar unii dintre cei ce stăteau acolo, auzind ziceau: Pe Ilie îl strigă Acesta.
Și unul dintre ei, alergând îndată și luând un burete, și umplându-l de oțet și punându-l într-o trestie, Îi da să bea.
Iar ceilalți ziceau: Lasă, să vedem dacă vine Ilie să-L mântuiască.
Iar Iisus, strigând iarăși cu glas mare, Și-a dat duhul.
Și iată, catapeteasma templului s-a sfâșiat în două de sus până jos, și pământul s-a cutremurat și pietrele s-au despicat;
Mormintele s-au deschis și multe trupuri ale sfinților adormiți s-au sculat.
Și ieșind din morminte, după învierea Lui, au intrat în cetatea sfântă și s-au arătat multora.
Iar sutașul și cei ce împreună cu el păzeau pe Iisus, văzând cutremurul și cele întâmplate, s-au înfricoșat foarte, zicând: Cu adevărat, Fiul lui Dumnezeu era Acesta!
</p>

Ioan 19:31-37:
<p>
Deci iudeii, fiindcă era vineri, ca să nu rămână trupurile sâmbăta pe cruce, căci era mare ziua sâmbetei aceleia, au rugat pe Pilat să le zdrobească fluierele picioarelor și să-i ridice.
Deci au venit ostașii și au zdrobit fluierele celui dintâi și ale celuilalt, care era răstignit împreună cu el.
Dar venind la Iisus, dacă au văzut că deja murise, nu I-au zdrobit fluierele.
Ci unul din ostași cu sulița a împuns coasta Lui și îndată a ieșit sânge și apă.
Și cel ce a văzut a mărturisit și mărturia lui e adevărată; și acela știe că spune adevărul, ca și voi să credeți.
Căci s-au făcut acestea, ca să se împlinească Scriptura: "Nu I se va zdrobi nici un os".
Și iarăși altă Scriptură zice: "Vor privi la Acela pe care L-au împuns".
</p>

Matei 27:55-61:
<p>
Și erau acolo multe femei, privind de departe, care urmaseră din Galileea pe Iisus, slujindu-I,
Între care era Maria Magdalena și Maria, mama lui Iacov și a lui Iosi, și mama fiilor lui Zevedeu.
Iar făcându-se seară, a venit un om bogat din Arimateea, cu numele Iosif, care și el era un ucenic al lui Iisus.
Acesta, ducându-se la Pilat, a cerut trupul lui Iisus. Atunci Pilat a poruncit să i se dea.
Și Iosif, luând trupul, l-a înfășurat în giulgiu curat de in,
Și l-a pus în mormântul nou al său, pe care-l săpase în stâncă, și, prăvălind o piatră mare la ușa mormântului, s-a dus.
Iar acolo era Maria Magdalena și cealaltă Marie, șezând în fața mormântului.
</p>

Apoi ectenia: Să zicem toți din tot sufletul… După aceasta: Învrednicește-ne, Doamne… Și ectenia: Să plinim rugăciunile noastre cele de seară… Și celelalte.

Și după Ecfonis, se cântă

<br  /><b>LA STIHOAVNĂ </b><br  />

<b>Stihirile, glasul al 2-lea: </b><br  />

<b>Podobie: </b><br  />

Când de pe lemn…

Când Te-a pogorât de pe lemn, mort, cel din Arimateea pe Tine, viața tuturor, cu smirnă și cu giulgiu Te-a înfășurat, Hristoase, și cu dragoste s-a îndemnat a săruta, cu inima și cu buzele, trupul Tău cel nestricat. Însă fiind cuprins de frică, se bucura strigând către Tine: Slavă smereniei Tale, Iubitorule de oameni.

<br  /><b>Stih: </b><br  />

Domnul a împărățit, întru podoabă S-a îmbrăcat; îmbrăcatu-S-a Domnul întru putere și S-a încins.

Când ai fost pus în groapă nouă pentru toți, Izbăvitorule al tuturor, iadul cel cu totul de râs văzându-Te s-a îngrozit, zăvoarele s-au sfărâmat și porțile sau zdrobit, mormintele s-au deschis, morții au înviat. Atunci și Adam cu mulțumire, bucurându-se, a strigat Ție: slavă smereniei Tale, Iubitorule de oameni.

<br  /><b>Stih: </b><br  />

Pentru că a întărit lumea, care nu se va clătina.

Când ai fost închis în groapă cu trupul voind, Cel ce rămâi din firea Dumnezeirii necuprins și nemărginit, ai încuiat cămările morții, și ai deșertat toate împărățiile iadului, Hristoase. Atunci ai învrednicit și această Sâmbătă binecuvântării dumnezeiești și slavei și luminii Tale.

<br  /><b>Stih: </b><br  />

Casei Tale se cuvine sfințenie, Doamne, întru lungime de zile.

Când Te-au văzut Puterile, Hristoase, clevetit de cei fără de lege, ca și cum ai fi fost amăgitor, și piatra mormântului pecetluită cu mâinile, cu care au împuns coasta Ta  cea nestricăcioasă, atunci s-au spăimântat de nespusă îndelungă-răbdarea Ta. Însă bucurându-se de mântuirea noastră, au grăit către Tine: Slavă smereniei Tale, Iubitorule de oameni.

<br  /><b>Slavă…, Și acum…, glasul al 5-lea: </b><br  />

Pe Tine, Cel ce Te îmbraci cu lumina ca și cu un veșmânt, pogorându-Te de pe lemn Iosif cu Nicodim și văzându-Te mort, gol, neîngropat, luând plângere cu umilință

și tânguindu-se au zis: Vai mie, preadulce Iisuse!, pe Care cu puțin mai înainte văzându-Te soarele pe Cruce răstignit, cu întuneric s-a îmbrăcat și pământul de frică s-a cutremurat și catapeteasma Templului s-a rupt. Dar iată Te văd acum pe Tine, supunându-Te morții de bunăvoie pentru mine. Cum Te voi îngropa, Dumnezeul meu?

Sau cum Te voi înfășura cu giulgiuri? Sau cu ce mâini mă voi atinge de trupul Tău cel nestricat? Sau ce cântări voi cânta ducerii Tale de aici, Îndurate? Slăvesc Patimile Tale, cu cântări laud îngroparea Ta împreună cu Învierea, cântând: Doamne, slavă Ție.

Apoi: Acum slobozește… Sfinte Dumnezeule… După: Tatăl nostru…

<br  /><b>Troparele, glasul al 2-lea: </b><br  />

Iosif cel cu bun chip de pe lemn luând preacurat trupul Tău, cu giulgiu curat înfășurându-l și cu miresme, în mormânt nou îngropându-l l-a pus.

<br  /><b>Altul: </b><br  />

Mironosițelor femei, stând lângă mormânt, îngerul a grăit: Miresmele morților sunt cuviincioase, iar Hristos putrejunii S-a arătat străin.

Înțelepciune: Și Apolisul.

<h2>PAVECERNIȚA </h2>

În aceeași Sfântă și Mare zi Vineri, Pavecernița se citește în chilii sau, de va voi cel mai mare, și în biserică, după obicei; la care se cântă Canonul pentru răstignirea Domnului și plângerea Preasfintei Născătoare de Dumnezeu. Irmosul de câte două ori și troparele pe 4. Iar mai pe urmă irmosul în amândouă stranele împreună.

<h3>CANONUL </h3>

Alcătuire a lui Simeon, logofătul.

<br  /><b>Cântarea 1-a, glasul al 6-lea: </b><br  />

<b>Irmosul: </b><br  />

Ca pe uscat umblând Israel, cu urmele prin adânc, pe prigonitorul Faraon văzându-l înecat, a strigat: Lui Dumnezeu cântare de biruință să-I cântăm.

Slavă Ție, Dumnezeul nostru, slavă Ție.

Dacă a văzut curata Fecioară pe Fiul său și Domnul atârnat pe Cruce, rupându-se, striga cu amar împreună cu celelalte femei și oftând, grăia: Te văd acum iubitul meu Fiu și dorit, atârnat pe Cruce, și mă rănesc amar cu inima, zicea curata. Dar dă cuvânt roabei Tale, Bunule.

<b>Slavă…</b>

De voie Fiul meu și Făcătorule, rabzi pe lemn moarte cumplită, Fecioara grăia stând înaintea Crucii cu Apostolul cel iubit.

<b>Și acum…</b>

Acum m-am lipsit de așteptarea mea, de bucuria și de veselia Fiului meu și Domnul. Vai mie!, că sunt zdrobită de durere, cea curată, plângând, grăia.

<br  /><b>Cântarea a 3-a: </b><br  />

<b>Irmosul: </b><br  />

Nu este sfânt precum Tu, Doamne Dumnezeul meu, Care ai înălțat fruntea credincioșilor Tăi, Bunule, și ne-ai întărit pe noi pe piatra mărturisirii Tale.

Pentru frica iudeilor, Petru s-a ascuns, și toți credincioșii au fugit părăsind pe Hristos, Fecioara grăia, suspinând:

Pentru nașterea Ta cea străină și înfricoșătoare, Fiul meu, eram mai mărită decât toate maicile. Dar vai mie! Acum văzându-Te pe lemn, mă aprind cu inima.

<b>Slavă…</b>

Văzând pe Fiul meu, pe Care pe mâini prunc L-am purtat, L-aș lua de pe lemn, zicea cea curată; dar vai mie! Nimeni nu mi-L dă.

<b>Și acum…</b>

Iată Lumina mea cea dulce, nădejdea și viața mea cea bună, Dumnezeul meu a apus pe Cruce: mă aprind cu inima, grăia Fecioara, suspinând.

<br  /><b>Cântarea a 4-a: </b><br  />

<b>Irmosul: </b><br  />

Hristos este puterea mea, Dumnezeu și Domnul, cinstita Biserică cu dumnezeiască cuviință cântă, grăind din cuget curat întru Domnul prăznuind.

Soarele cel neapus, Dumnezeule cel prea veșnic și Făcătorul tuturor făpturilor, Doamne, cum rabzi patimă, pe Cruce? Cea curată, plângând, grăia.

Cea neispitită de nuntă, plângând, grăia către cel cu bun chip: Grăbește Iosife, apropie-te la Pilat și cere să iei de pe lemn pe Învățătorul tău.

<b>Slavă…</b>

Văzând Iosif pe cea curată, lăcrimând cu amar, s-a tulburat și, plângând, s-a apropiat către Pilat, grăind cu plângere: Dă-mi Trupul Dumnezeului meu.

<b>Și acum…</b>

Văzându-Te pe Tine rănit și fără slăvire, gol pe lemn, Fiul meu, mă aprind cu inima, suspinând ca o maică, Fecioara grăia.

<br  /><b>Cântarea a 5-a: </b><br  />

<b>Irmosul: </b><br  />

Cu dumnezeiască strălucirea Ta, Bunule, sufletele celor ce dis-de dimineață vin la Tine cu dragoste, mă rog luminează-le, ca să Te vadă pe Tine, Cuvinte al lui Dumnezeu, pe Tine, Adevăratul Dumnezeu, Cel ce chemi din negura greșelilor.

Frământându-se Iosif, suspinând și mirându-se împreună cu Nicodim, a luat preacuratul Trup și, sărutându-L, suspina și ofta și-l cânta ca pe un Dumnezeu.

Luându-L cu plângere Maica cea neispitită de bărbat, L-a pus pe genunchi, și rugându-L cu lacrimi și sărutându-L cu amar, plângea și grăia.

<b>Slavă…</b>

O nădejde și o viață Te avem pe Tine, Stăpâne, Fiul meu și Dumnezeule, întru lumina ochilor, roaba Ta. Iar acum sunt lipsită de Tine, dulcele și iubitul meu Fiu.

<b>Și acum…</b>

Dureri și necazuri și suspine m-au aflat, vai mie!, cea curată suspinând cu amar, grăia, văzându-Te pe Tine mort, Fiul meu cel iubit, gol și părăsit și uns cu miresme.

<br  /><b>Cântarea a 6-a: </b><br  />

<b>Irmosul: </b><br  />

Marea vieții văzând-o înălțându-se de viforul ispitelor, la limanul Tău cel lin alergând, grăiesc către Tine: Scoate din stricăciune viața mea, mult Milostive.

Văzându-Te mort, Iubitorule de oameni, pe Tine, Cel ce ai înviat pe cei morți, rău mă rup și mă rănesc cu inima; aș fi vrut să mor cu Tine, grăia Preacurata, că nu pot răbda să Te văd mort fără suflare.

Văzându-Te pe Tine, preabune Dumnezeule și îndurate Doamne, fără slăvire, fără suflare, și fără chip, mă mir și plâng ținându-Te precum nu m-am nădăjduit să Te văd!

Vai mie, Fiul meu și Dumnezeule!

<b>Slavă…</b>

Nu grăiești roabei Tale cuvânt, Fiul lui Dumnezeu? Oare Te vei îndura, Stăpâne, de ceea ce Te-a născut pe Tine?, grăia cea curată, suspinând și plângând, și săruta trupul Domnului său.

<b>Și acum…</b>

Gândesc, Stăpâne, că nu voi mai auzi glasul Tău cel dulce, nici voi mai vedea frumusețea feței Tale, ca mai înainte; pentru că ai apus Fiul meu de la ochii mei.

CONDAC, glasul al 8-lea.

Pe Cel ce s-a răstignit pentru noi, veniți toți să-L lăudăm; că pe Acesta L-a văzut Maria pe lemn și a zis: Deși rabzi răstignire, Tu ești Fiul și Dumnezeul meu.

<br  /><b>ICOS </b><br  />

Mielușeaua văzând pe Mielușelul său tras spre junghiere, mergea pe urmă Maria cu părul despletit, împreună cu alte femei grăind așa: Unde mergi, Fiule? Pentru ce faci călătorie grabnică? Au doară este și altă nuntă în Cana Galileii, și acum Te grăbești a merge acolo, ca să le faci vin din apă? Să merg cu Tine, Fiule? Sau să Te aștept? Dă-mi răspuns, Fiule, nu mă trece tăcând, Cel ce m-ai păzit curată. Că Tu ești Fiul și Dumnezeul meu.

<br  /><b>Cântarea a 7-a: </b><br  />

<b>Irmosul: </b><br  />

Dătător de rouă cuptorul l-a făcut îngerul cuvioșilor tineri; iar pe Haldei arzându-i porunca lui Dumnezeu, pe chinuitorul l-a plecat a grăi: Binecuvântat ești Dumnezeul părinților noștri.

Unde este, Fiul meu și Dumnezeule, bunavestire cea de demult, care-mi grăia Gavriil, numindu-Te pe Tine Împărat și Fiul Dumnezeului Celui Preaînalt? Căci acum Te văd pe Tine, lumina mea cea dulce, gol, mort și rănit.

Cel ce alini durerile primește-mă acum la Tine, Fiul meu și Dumnezeule, ca să mă pogor și eu, Stăpâne, în iad cu Tine; nu mă lăsa singură, că nu pot răbda să mai trăiesc, nevăzându-Te pe Tine, Lumina mea cea dulce.

<b>Slavă…</b>

Suspinând cu amar cea fără prihană, împreună cu celelalte femei purtătoare de mir și văzând cum duc pe Hristos, grăia: Vai mie, ce văd? Unde mergi, acum Fiul meu și pe mine singură mă lași?

<b>Și acum…</b>

Suspinând și slăbind, cea fără prihană grăia mironosițelor: Plângeți împreună cu mine și vă tânguiți amar, că iată Lumina mea cea dulce și Învățătorul vostru se dă mormântului.

<br  /><b>Cântarea a 8-a: </b><br  />

<b>Irmosul: </b><br  />

Din văpaie cuvioșilor rouă ai izvorât și jertfa dreptului cu apă ai ars-o. Că toate le faci, Hristoase, cu singură voirea. Pe Tine Te preaînălțăm întru toți vecii.

Văzând Iosif pe Fecioara plângând, se rupea la inimă și striga cu amar: O, Dumnezeul meu! Cum Te voi îngropa acum eu, robul Tău? Cu ce pânză voi înfășura trupul Tău?

Mai presus de minte a covârșit vederea Ta, Doamne, cea străină, Cel ce porți toată făptura. Pentru aceea și Iosif împreună cu Nicodim Te poartă, ca pe un mort, pe mâinile lor și Te îngroapă.

Binecuvântăm pe Tatăl și pe Fiul și pe Sfântul Duh, Dumnezeu.

Taină străină și preaslăvită văd, Fecioara grăia Fiului său și Dumnezeu: Cum Te pun în mormânt prost, pe Tine, Care cu porunca scoli pe morți din morminte.

<b>Și acum…</b>

Nici de la mormântul Tău nu mă voi scula, Fiul meu, nici a izvorî lacrimi nu voi înceta, până ce și eu mă voi pogorî în iad; că nu pot răbda despărțirea Ta, Fiul meu.

<br  /><b>Cântarea a 9-a: </b><br  />

<b>Irmosul: </b><br  />

Pe Dumnezeu a-L vedea nu este cu putință oamenilor, spre Care nu cutează a căuta cetele îngerești; iar prin tine, Preacurată, S-a arătat oamenilor Cuvântul întrupat; pe Care slăvindu-L cu oștile cerești, pe tine te fericim.

De acum nu se va mai lipi de mine bucuria niciodată, suspinând grăia cea fără prihană. Că lumina mea și bucuria mea în mormânt au apus. Ci nu-L voi lăsa singur; aici voi muri și mă voi îngropa cu Dânsul.

Rana sufletului meu, vindec-o acum Fiul meu, grăia Preacurata, lăcrimând; înviază

și-mi potolește durerea și necazul. Că poți, Stăpâne, câte vei vrea să faci, măcar de Te-ai și îngropat de voie.

<b>Slavă…</b>

O, cum s-a ascuns Ție adâncul îndurărilor, Maicii în taină a zis Domnul, că vrând să mântuiesc făptura Mea, am primit a muri. Ci voi și învia și pe Tine te voi slăvi, ca un Dumnezeu al cerului și al pământului.

<b>Și acum…</b>

Cânta-voi milostivirea Ta, Iubitorule de oameni, și mă voi închina mulțimii milei Tale, Stăpâne. Că vrând să mântuiești zidirea Ta, ai luat moarte. Zis-a Preacurata; ci pentru învierea Ta, Mântuitorule, miluiește-ne pe noi pe toți.

Apoi în loc de: Cuvine-se să te fericim… se zice irmosul: Pe Dumnezeu a-L vedea… Și după Tatăl nostru… se zice Condacul: Pe Cel ce s-a răstignit… Și celelalte ale Pavecerniței, după obicei și Apolisul.

Iar Miezonoptica se citește în chilii.

<h1>ÎN SFÂNTA ȘI MAREA ZI SÂMBĂTĂ</h1>

Privegherea de Vineri noaptea spre Sâmbătă, când se cântă și Prohodul Domnului

<h2>LA UTRENIE</h2>

Se începe Utrenia după obicei. După cei șase psalmi, ectenia mare.

La Dumnezeu este Domnul..., troparul, glasul al 2-lea:

Iosif cel cu bun chip, de pe lemn luând preacurat trupul Tău, cu giulgiu curat înfășurându-L și cu miresme, în mormânt nou îngropându-L, L-a pus.

Slavă...

Când Te-ai pogorât la moarte, Cel ce ești viața cea fără de moarte, atunci iadul l/ai omorât cu strălucirea Dumnezeirii; și când ai înviat pe cei morți din cele de dedesubt, toate puterile cerești au strigat: Dătătorule de viață, Hristoase, Dumnezeul nostru, slavă Ție.

Și acum...

Mironosițelor femei stând, lângă mormânt, îngerul a grăit: Miresmele morților sunt cuviincioase, iar Hristos putrejunii S-a arătat străin.

După aceasta, preoții și credincioșii aprind lumânări de ceară curată și se rânduiesc în jurul mesei, pe care se află așezat sfântul Epitaf. Urmează Catisma a șaptesprezecea – stările Prohodului, care se cântă dulce și cu mare cuviință. Stihurile nu se cântă, ci se citesc în taină, înainte de fiecare tropar.

<br  /><b>STAREA ÎNTÂIA </b><br  />

Preotul cădește sfântul Epitaf în chipul crucii, altarul și stranele; dacă sunt mai mulți cădește protosul. Apoi, se cântă rar întâiul tropar, glasul al 5-lea: Stih: Fericiți cei fără de prihană în cale, care umblă în legea Domnului.

În mormânt, Viață, pus ai fost, Hristoase, și s-au spăimântat oștirile îngerești, plecăciunea Ta cea multă preamărind.

<br  /><b>Stih: </b><br  />

Fericiți cei ce păzesc poruncile Lui și-L caută cu toată inima lor.

Dar cum mori, Viață, și cum șezi în mormânt? Și împărăția morții Tu o zdrobești și pe morții cei din iad îi înviezi?

<br  /><b>Stih: </b><br  />

Că n-au umblat în căile Lui cei ce lucrează fărădelegea.

Te mărim pe Tine, Iisuse Doamne, și-ngroparea Îți cinstim și patimile, că din stricăciune Tu ne-ai izbăvit.

<br  /><b>Stih: </b><br  />

Tu ai poruncit ca poruncile Tale să fie păzite foarte.

Cel ce-ai pus pământul cu măsuri, Hristoase, astăzi șezi în mic mormânt, Ziditorule, și din gropi, pe cei ce-au murit înviezi.

<br  /><b>Stih: </b><br  />

O, de s-ar îndrepta căile mele, ca să păzesc poruncile Tale!

I-i-su-se al meu, Împărat a toate, de ce vii la cei din iad, o, Hristoase al meu? Vrei să dezrobești neamul omenesc.

<br  /><b>Stih: </b><br  />

Atunci nu mă voi rușina când voi căuta spre poruncile Tale.

Stăpânul a toate mort se vede acum și deșertătorul gropilor celor morți se încuie-n groapă nouă ca un om.

<br  /><b>Stih: </b><br  />

Lăuda-Te-voi întru îndreptarea inimii, ca să învăț judecățile dreptății Tale.

În mormânt, Viață, pus ai fost, Hristoase, și cu moartea Ta pe moarte o ai pierdut și viață lumii Tu ai izvorât.

<br  /><b>Stih: </b><br  />

Îndreptările Tale voi păzi; nu mă părăsi până la sfârșit.

Cu cei răi, Hristoase, ca un răufăcător socotit ai fost, dar ne-ai îndreptat pe toți și ne-ai scos din amăgirea celui rău.

<br  /><b>Stih: </b><br  />

Prin ce își va îndrepta tânărul calea sa? Prin păzirea cuvintelor Tale.

Mai frumos cu chipul decât oamenii toți, ca un om se vede mort și fără de chip, cel ce toată firea a-nfrumusețat.

<br  /><b>Stih: </b><br  />

Cu toată inima Te-am căutat pe Tine; să nu mă lepezi de la poruncile Tale.

Iadul cum va răbda intrarea Ta, Doamne, și cum nu se va zdrobi întunecându-se, de-a luminii Tale fulgere orbind?

<br  /><b>Stih: </b><br  />

În inima mea am ascuns cuvintele Tale, ca să nu greșesc Ție.

Dulcea mea lumină și mântuitoare, cum în groapă întunecoasă Tu Te-ai ascuns?

O, răbdare de nespus și negrăit!

<br  /><b>Stih: </b><br  />

Binecuvântat ești, Doamne, învață-mă îndreptările Tale.

Nici lumea de duhuri nu pricepe, Doamne, nici mulțimea făr-de trup poate povesti taina îngropării Tale, neștiind.

<br  /><b>Stih: </b><br  />

Cu buzele am rostit toate judecățile gurii Tale.

O, minuni străine! O, ce lucruri nouă! Cel ce-mi dă suflare mie se poartă mort, îngropat de mâinile lui I-o-sif.

<br  /><b>Stih: </b><br  />

În calea mărturiilor Tale m-am desfătat, ca de toată bogăția.

În mormânt ai apus, dar de-al Tatălui sân nicicum nu Te-ai despărțit, Hristoase al meu. Acest lucru e străin și nefiresc!

<br  /><b>Stih: </b><br  />

La poruncile Tale voi cugeta și voi cunoaște căile Tale.

Întreaga făptură recunoaște-n Tine: Împărat adevărat, pe pământ și-n cer, deși în mormânt Te-ncui, Hristoase-al meu!

<br  /><b>Stih: </b><br  />

La îndreptările Tale voi cugeta și nu voi uita cuvintele Tale.

Tu-n mormânt fiind pus, Ziditor Hristoase, temelia iadului s-a cutremurat și-ale morților morminte s-au deschis.

<br  /><b>Stih: </b><br  />

Răsplătește robului Tău! Voi trăi și voi păzi poruncile Tale.

Acela ce în palmă tot pământul ține, sub pământ acum cu trupul se află mort, slobozind pe morții cei legați în iad.

<br  /><b>Stih: </b><br  />

Deschide ochii mei și voi cunoaște minunile din legea Ta.

Din stricare, Doamne, viața mea o ridici; căci murind acum, la cei morți Te-ai coborât și-ale iadului zăvoare le-ai zdrobit.

<br  /><b>Stih: </b><br  />

Străin sunt eu pe pământ, să nu ascunzi de la mine poruncile Tale.

Ca lumina-n sfeșnic, se ascunde acum sub pământ, ca sub obroc, Trupul Domnului și din iad gonește întunericul.

<br  /><b>Stih: </b><br  />

Aprins e sufletul meu de dorirea judecăților Tale, în toată vremea.

Mulțimea de oștiri, cea duhovnicească, împreună cu I-o-sif și Nicodim merg să- ngroape pe Cel ce e ne-ncăput.

<br  /><b>Stih: </b><br  />

Certat-ai pe cei mândri; blestemați sunt cei ce se abat de la poruncile Tale.

Murind Tu de voie, în mormânt ai fost pus; și pe mine ce-am fost mort, I-i-su-se al meu, de amara mea greșeală m-ai scăpat.

<br  /><b>Stih: </b><br  />

Ia de la mine ocara și defăimarea că mărturiile Tale am păzit.

S-a schimbat făptura prin ale Tale patimi, căci cu Tine-au pătimit toate câte sunt, țiitor a toate cunoscându-Te.

<br  /><b>Stih: </b><br  />

Pentru că au șezut căpeteniile și pe mine mă cleveteau, iar robul Tău cugeta la îndreptările Tale.

Luând în pântece a vieții piatra, cel a toate mâncător, iadul, a vărsat pe toți morții ce din veac i-a înghițit.

<br  /><b>Stih: </b><br  />

Că mărturiile Tale sunt cugetarea mea, iar îndreptările Tale, sfatul meu.

În mormânt nou Te-au pus, înnoind, Hristoase, firea oamenilor, prin Învierea Ta, după cum se cade unui Dumnezeu.

<br  /><b>Stih: </b><br  />

Lipitu-s-a de pământ sufletul meu; viază-mă după cuvântul Tău.

Pe pământ ai venit, pe Adam să-l mântui, și pe-acesta negăsind, jos Te-ai pogorât; pân-la iad, Stăpânul meu, l-ai căutat.

<br  /><b>Stih: </b><br  />

Vestit-am căile mele și m-ai auzit; învață-mă îndreptările Tale.

Pământul de frică s-a mișcat, Cuvinte, și luceafărul lumina sa și-a ascuns, apunând a Ta lumină sub pământ.

<br  /><b>Stih: </b><br  />

Fă să înțeleg calea îndreptărilor Tale și voi cugeta la minunile Tale.

Ca un om, ai murit de-a Ta voie, Doamne, dar ca Dumnezeu pe morți din groap-ai sculat și din întunericul păcatelor.

<br  /><b>Stih: </b><br  />

Istovitu-s-a sufletul meu de supărare; întărește-mă întru cuvintele Tale.

Vărsând râu de lacrimi peste Tine, Doamne, cea curată, ca o maică, a glăsuit: Oare, cum Te voi îngropa, Fiul meu?

<br  /><b>Stih: </b><br  />

Depărtează de la mine calea nedreptății și cu legea Ta mă miluiește.

Cu sămânța de grâu, ce-ncolțește-n pământ, Spic aducător de rod nouă Te-ai făcut, înviind pe toți urmașii lui Adam.

<br  /><b>Stih: </b><br  />

Calea adevărului am ales și judecățile Tale nu le-am uitat.

Sub pământ Te-ai ascuns ca un soare, acum, și-ntr-a morții noapte neagră Te-ai învelit; ci răsari, Hristoase-al meu, mai strălucit!

<br  /><b>Stih: </b><br  />

Lipitu-m-am de mărturiile Tale, Doamne, să nu mă rușinezi.

Cum ascunde luna fața sa de soare, așa groapa Te-a ascuns și pe Tine-acum, Cel ce prin trupească moarte ai apus.

<br  /><b>Stih: </b><br  />

Pe calea poruncilor Tale am alergat, când ai lărgit inima mea.

Iisus, Viața, gustând moarte acum, pe toți oamenii de moarte i-a izbăvit și viață tuturor le-a dăruit.

<br  /><b>Stih: </b><br  />

Lege pune mie, Doamne, calea îndreptărilor Tale și o voi păzi pururi.

Pe întâiul Adam, prin păcat omorât, la viață ridicându-l cu moartea Ta, Adam nou în trup Te-ai arătat acum.

<br  /><b>Stih: </b><br  />

Înțelepțește-mă, și voi căuta legea Ta și o voi păzi cu toată inima mea.

Cereștile cete, mort întins, pentru noi, Te-au văzut, Stăpânul meu, și s-au spăimântat și cu aripile s-au acoperit.

<br  /><b>Stih: </b><br  />

Povățuiește-mă pe cărarea poruncilor Tale, că aceasta am voit.

Pogorându-Te mort, de pe lemn, Cuvinte, I-o-sif cel cu bun chip Te pune-n mormânt; ci-nviază, Doamne, mântuind pe toți!

<br  /><b>Stih: </b><br  />

Pleacă inima mea la mărturiile Tale și nu la lăcomie.

Bucurie, Doamne, fiind îngerilor, întristare lor acum le-ai poruncit, cu trup mort, ca pe un om, văzându-Te.

<br  /><b>Stih: </b><br  />

Întoarce ochii mei ca să nu vadă deșertăciunea; în calea Ta viază-mă.

Suind Tu pe cruce, împreun-ai suit și pe muritorii vii; iar stând sub pământ, ai sculat de-acolo pe cei adormiți.

<br  /><b>Stih: </b><br  />

Împlinește robului Tău, cuvântul Tău, care este pentru cei ce se tem de Tine.

Ca un leu, Tu, Doamne, adormind cu trupul, ca un pui de leu Te scoli, Acela ce-ai fost mort, lepădând și bătrânețea trupului.

<br  /><b>Stih: </b><br  />

Îndepărtează ocara, de care mă tem, căci judecățile Tale sunt bune.

Acela ce din coasta lui Adam cel dintâi pe strămoș-ai plăsmuit, ești în coastă- mpuns și izvor curățitor ne izvorăști.

<br  /><b>Stih: </b><br  />

Iată, am dorit poruncile Tale; întru dreptatea Ta viază-mă.

Se-njunghia-n taină mai-nainte mielul, iar acum Tu, pătimind fără să cârtești, ești fățiș junghiat și firea curățești.

<br  /><b>Stih: </b><br  />

Să vină peste mine mila Ta, Doamne, mântuirea Ta, după cuvântul Tău.

Cine dar va spune chipul groaznic și nou? Cel ce stăpânește toate făpturile pătimești azi și moare pentru noi.

<br  /><b>Stih: </b><br  />

Și voi răspunde cuvânt celor ce mă ocărăsc, că am nădăjduit în cuvintele Tale.

Cuprinzându-i spaima, îngerii au strigat: Cum se vede mort Stăpânul a tot ce-i viu și de ce-n mormânt se-ncuie Dumnezeu?

<br  /><b>Stih: </b><br  />

Să nu îndepărtezi din gura mea cuvântul adevărului, până în sfârșit, că întru judecățile Tale am nădăjduit.

Din coasta Ta, Doamne, cea însulițată, izvorăști mie viață, prin viața Ta, și mă înnoiești și mă viezi cu ea.

<br  /><b>Stih: </b><br  />

Și voi păzi legea Ta pururi, în veac și în veacul veacului.

Răstignit pe cruce ai chemat pe oameni, iar curată coasta Ta împungându-se tuturor iertare dai, Iisuse-al meu.

<br  /><b>Stih: </b><br  />

Am umblat întru lărgime, că poruncile Tale am căutat.

Cel cu chip cuvios Te gătește-ngrozit și Te-ngroapă, ca pe-un mort, cu smerenie de-ngroparea Ta înfricoșându-se.

<br  /><b>Stih: </b><br  />

Am vorbit despre mărturiile Tale, înaintea împăraților, și nu m-am rușinat.

Sub pământ, de voie pogorând ca un mort, Tu ridici de pe pământ, Hristoase, la cer pe cei ce de-acolo au căzut de mult.

<br  /><b>Stih: </b><br  />

Am cugetat la poruncile Tale pe care le-am iubit foarte.

Deși Te-au văzut mort, dar ești viu Dumnezeu și ridici de pe pământ, Hristoase, la cer pe cei ce de acolo au căzut de mult.

<br  /><b>Stih: </b><br  />

Am ridicat mâinile mele la poruncile Tale, pe care le-am iubit și am cugetat la îndreptările Tale.

Deși Te-au văzut mort, dar ești viu Dumnezeu și pe oamenii cei morți, pe toți înviezi, omorând de tot pe-al meu omorâtor.

<br  /><b>Stih: </b><br  />

Adu-Ți aminte de cuvântul Tău, către robul Tău, întru care mi-ai dat nădejde.

O, ce bucurie, ce dulceață multă, a fost ceea ce-a umplut pe toți cei din iad, strălucind lumina Ta-n adâncul lui.

<br  /><b>Stih: </b><br  />

Aceasta m-a mângâiat întru smerenia mea, căci cuvântul Tău m-a viat.

Îngroparea-Ți laud, patimilor mă închin; și puterea Îți măresc, Milostivule, prin care de patimi am fost dezlegat.

<br  /><b>Stih: </b><br  />

Cei mândri m-au batjocorit peste măsură, dar de la Legea Ta nu m-am abătut.

Asupra Ta, Doamne, sabie-au ascuțit și-a puternicului sabie s-a tocit, iar cea din Eden se biruiește acum.

<br  /><b>Stih: </b><br  />

Adusu-mi-am aminte de judecățile Tale cele din veac, Doamne, și m-am mângâiat.

Văzând mielușeaua pe-al său Miel înjunghiat, doborâtă de dureri striga și-ndemna ca și turma să se tânguie cu ea.

<br  /><b>Stih: </b><br  />

Mâhnire m-a cuprins din pricina păcătoșilor, care părăsesc Legea Ta.

În mormânt de Te-ngropi, și în iad de cobori, dar mormintele, Iisuse, le-ai deșertat și întregul iad, Hristoase, l-ai golit.

<br  /><b>Stih: </b><br  />

Cântate erau de mine îndreptările Tale, în locul pribegiei mele.

De-a Ta voie, Doamne, pogorând sub pământ, pe toți oamenii din moarte i-ai înviat și la slava Tatălui i-ai înălțat.

<br  /><b>Stih: </b><br  />

Adusu-mi-am aminte de numele Tău, Doamne, și am păzit Legea Ta.

Unul din Treime, cu trupul, pentru noi, defăimată moarte rabdă, binevoind; se cutremură și soare și pământ.

<br  /><b>Stih: </b><br  />

Partea mea ești, Doamne, zis-am să păzesc legea Ta.

Ca un vinovat, stă Cel Preadrept la Pilat și la moartea cea nedreaptă e osândit și Judecătoru-i răstignit pe lemn.

<br  /><b>Stih: </b><br  />

Cugetat-am la căile Tale și am întors picioarele mele la mărturiile Tale.

Plăsmuind pe Adam din pământ, cu mâna, pentru dânsul Te-ai făcut om firesc în trup și de bunăvoia Ta Te-ai răstignit.

<br  /><b>Stih: </b><br  />

Gata am fost și nu m-am tulburat să păzesc poruncile Tale.

Ascultând, Cuvinte, de al Tău Părinte, pân-la iadu-ngrozitor Tu Te-ai coborât, înviind tot neamul muritorilor.

<br  /><b>Stih: </b><br  />

Funiile păcătoșilor s-ai înfășurat împrejurul meu, dar Legea Ta n-am uitat.

Vai, Lumina lumii! Vai, a mea Lumină! O, Iisus-al meu! O, Fiule prea dorit!, cu amar, striga Fecioara și jelea.

<br  /><b>Stih: </b><br  />

Părtaș sunt cu toți cei ce se tem de Tine și păzesc poruncile Tale.

Vino, necurate, ucigaș ucenic, și pricina răutății arată-mi-o: Pentru ce-ai ajuns tu pe Hristos să-L vinzi?

<br  /><b>Stih: </b><br  />

De mila Ta, Doamne, este plin pământul; îndreptările Tale mă învață.

Iubitor de oameni te prefaci, nebune, orb, nemernic, neîmpăcat, vânzătorule, tu, ce Mirul ai voit să-L vinzi pe bani.

<br  /><b>Stih: </b><br  />

Bunătate ai făcut cu robul Tău, Doamne, după cuvântul Tău.

Cu ce preț ai vândut Sfântul Mir cel ceresc? Sau ce lucru de El vrednic în schimb-ai luat? Nebunie-aflași, preablestemat satan!

<br  /><b>Stih: </b><br  />

Învață-mă bunătatea, învățătura și cunoștința, că în poruncile Tale am crezut.

De iubești pe săraci și mâhnit ești de mir ce se varsă, curățind suflet păcătos, cum pe-arginți pe-a tuturor Lumină vinzi?

<br  /><b>Stih: </b><br  />

Mai înainte de a fi umilit, am greșit; pentru aceasta cuvântul Tău am păzit.

O, Cuvinte, Doamne, a mea bucurie, îngroparea-Ți de trei zile cum voi răbda? Mi se rupe inima ca unei maici.

<br  /><b>Stih: </b><br  />

Bun ești Tu, Doamne, și întru bunătatea Ta, învață-mă îndreptările Tale.

Cine-mi va da lacrimi și izvor nesecat, ca să plâng pe Iisus, dulcele meu Fiu?, a strigat Fecioara, Maica Domnului.

<br  /><b>Stih: </b><br  />

Înmulțitu-s-a asupra mea nedreptatea celor mândri, iar eu cu toată inima mea voi cerceta poruncile Tale.

O, munți și vâlcele și mulțimi de oameni, tînguiți-vă și plângeți cu mine toți și jeliți cu Maica Domnului ceresc!

<br  /><b>Stih: </b><br  />

Închegatu-s-a cu grăsime inima lor, iar eu cu legea Ta m-am desfătat.

Când am să Te mai văd, veșnică Lumină, bucuria și dulceața sufletului?, a strigat Fecioara, tânguindu-se.

<br  /><b>Stih: </b><br  />

Bine este mie că m-ai smerit, ca să învăț îndreptările Tale.

Deși ca o piatră, tare și tăioasă, ai primit a Te tăia, dar ne-ai izvorât râu de viață vie, veșnice Izvor.

<br  /><b>Stih: </b><br  />

Bună-mi este mie legea gurii Tale, mai mult decât mii de comori de aur și argint.

Ca dintr-o fântână, din îndoitul râu, ce din coasta Ta a curs, noi ne adăpăm și viața veșnică o moștenim.

<br  /><b>Stih: </b><br  />

Slavă Ție, Atotputernice Doamne, slavă Ție.

Voind Tu, Cuvinte, în mormânt Te-ai văzut; dar ești viu și Te ridici din morți, cum ai spus, cu-nvierea Ta, Mântuitorule.

Slavă Tatălui și Fiului și Sfântului Duh.

Te cântăm, Cuvinte, Doamne al tuturor, împreună și cu Tatăl și Duhul Sfânt și-ngroparea Ta cea sfântă preamărim.

Și acum și pururea și în vecii vecilor. Amin.

Fericimu-te toți, Maica lui Dumnezeu, și-ngroparea de trei zile noi o cinstim a Fiului tău și-al nostru Dumnezeu.

<br  /><b>Se repetă troparul întâi: </b><br  />

În mormânt, Viață, pus ai fost, Hristoase, și s-au spăimântat oștirile îngerești plecăciunea Ta cea multă preamărind.

<br  /><b>Urmează ectenia mică și ecfonisul: </b><br  />

Că s-a binecuvântat numele Tău și s-a preamărit Împărăția Ta, a Tatălui și a Fiului și a Sfântului Duh, acum și pururea și în vecii vecilor. Amin.

<br  /><b>STAREA A DOUA </b><br  />

Cădește al doilea preot, când sunt mai mulți preoți, la fel ca la starea întâia. Apoi, începe rar și cu glas lin pe glasul al 5-lea:

<br  /><b>Stih: </b><br  />

Mâinile Tale m-au făcut și m-au zidit, înțelepțește-mă și voi învăța poruncile Tale.

Cuvine-se, dar, să cădem la Tine, Ziditorul, Cela ce pe cruce mâinile Ți-ai întins, și-ai zdrobit de tot puterea celui rău.

<br  /><b>Stih: </b><br  />

Cei ce se tem de Tine mă vor vedea și se vor veseli, că în cuvintele Tale am nădăjduit.

Cuvine-se, dar, să-Ți dăm slav-a-toate Ziditorul, căci din patimi Tu ne-ai scos, prin patima Ta, și din stricăciune toți ne-am izbăvit.

<br  /><b>Stih: </b><br  />

Cunoscut-am, Doamne, că drepte sunt judecățile Tale și întru adevăr m-ai smerit.

Soarele-a apus iar pământul s-a clintit, Cuvinte, apunând Tu, ne-nseratul Soare, Hristos, și cu trupul în mormânt punându-Te.

<br  /><b>Stih: </b><br  />

Facă-se dar, mila Ta, ca să mă mângâie, după cuvântul Tău, către robul Tău.

Somn învietor în mormânt dormind, Hristoase Doamne, din cel greu somn al păcatului ai sculat întreg neamul omenesc cel păcătos.

<br  /><b>Stih: </b><br  />

Să vină peste mine îndurările Tale și voi trăi, că legea Ta cugetarea mea este.

Una-ntre femei Te-am născut Fiu, fără de durere; dar acum sufăr dureri, prin patima Ta, cea curată, mult jelindu-se, zicea.

<br  /><b>Stih: </b><br  />

Să se rușineze cei mândri, că pe nedrept m-au nedreptățit iar eu voi cugeta la poruncile Tale.

Sus văzându-Te de Părinte nedespărțit, Doamne, iar jos cu trupul mort, sub pământ fiind, serafimii s-au înfricoșat acum.

<br  /><b>Stih: </b><br  />

Să se întoarcă spre mine cei ce se tem de Tine și cei ce cunosc mărturiile Tale.

Răstignindu-Te, s-a rupt tâmpla templului prin mijloc și și-ascund luminătorii lumina lor, sub pământ Tu, Soare, ascunzându-Te.

<br  /><b>Stih: </b><br  />

Să fie inima mea fără prihană întru îndreptările Tale, ca să nu mă rușinez.

Cela ce cu-n semn a făcut la început pământul, azi apune sub pământ, ca un muritor. Îngrozește-te de-aceasta, cerule!

<br  /><b>Stih: </b><br  />

Se topește sufletul meu după mântuirea Ta; în cuvântul Tău am nădăjduit.

Sub pământ apui Cela ce-ai făcut pe om cu mâna, ca pe oameni să-i înalți din căderea lor, cu puterea Ta atotputernică.

<br  /><b>Stih: </b><br  />

Sfârșitu-s-au ochii mei după cuvântul Tău, zicând: Când mă vei mângâia?

Veniți să cântăm lui Hristos cel mort, Ce-i plâns cu jale, ca femeile, ce mir au adus atunci, s-auzim cu ele: Bucurați-vă!

Stih:Că m-am făcut ca un foale la fum, dar îndreptările Tale nu le-am uitat.

Cu adevărat, nesecat Mir ești, Cuvinte Doamne; pentru-aceea și femeile mir Ți-aduc, Celui viu, ca unui mort și îngropat.

<br  /><b>Stih: </b><br  />

Câte sunt zilele robului Tău? Când vei judeca pe cei ce mă prigonesc?

Cu-ngroparea Ta ai zdrobit de tot iadul, Hristoase, și cu moartea Ta pe moarte ai omorât și din stricăciune lumea mântuiești.

<br  /><b>Stih: </b><br  />

Spusu-mi-au călcători de lege deșertăciuni, dar nu sunt ca legea Ta, Doamne.

Râu de viață ești ce din Tatăl curgi, Înțelepciune, iar în groapă apunând, viață dăruiești, celor din adâncurile iadului.

<br  /><b>Stih: </b><br  />

Toate poruncile Tale sunt adevăr; pe nedrept m-au prigonit. Ajută-mă!

Ca să înnoiesc firea oamenilor cea zdrobită, Eu cu moartea Mi-am rănit trupul Meu, voind; deci, jelind, nu-ți bate pieptul, Maica Mea.

<br  /><b>Stih: </b><br  />

Puțin a fost de nu m-am sfârșit pe pământ, dar eu n-am părăsit poruncile Tale.

Sub pământ apui Cel ce ești Luceafăr al dreptății, și pe morți i-ai ridicat, ca dintr-un somn greu, alungând din iad tot întunericul.

<br  /><b>Stih: </b><br  />

După mila Ta, viază-mă și voi păzi mărturiile gurii mele.

Bob cu două firi Dătătorul de viață, astăzi în adânc pământ, cu lacrimi se seamănă; răsărind El iar, lumea va bucura.

<br  /><b>Stih: </b><br  />

În veac, Doamne, cuvântul Tău rămâne în cer.

S-a temut Adam, Dumnezeu umblând în rai, atuncea, iar acum s-a bucurat c-ai venit la iad; căci căzând atunci, acum s-a ridicat.

<br  /><b>Stih: </b><br  />

În neam și în neam adevărul Tău. Întemeiat-ai pământul și rămâne.

Maica Ta acum varsă râuri de lacrimi, Hristoase, și-a strigat, când Te-a văzut cu trupu-n mormânt: Înviază, Fiule, precum ai spus!.

<br  /><b>Stih: </b><br  />

După rânduiala Ta rămâne ziua, că toate sunt slujitoare Ție.

Iosif Te-a ascuns, cu evlavie, în groapă nouă; și cântări dumnezeiești, de-ngroparea Ta, Ți-a cântat, cu lacrimi împletindu-le.

<br  /><b>Stih: </b><br  />

De n-ar fi fost legea Ta, gândirea mea, atunci aș fi pierit întru necazul meu.

Doamne, Maica Ta, pironit văzându-Te pe cruce, de amară întristare, sufletul ei s-a pătruns de cuie și de sabie.

<br  /><b>Stih: </b><br  />

În veac nu voi uita îndreptările Tale, că într-însele m-ai viat, Doamne.

Maica Ta, văzând adăparea Ta cu fiere, Doamne, Cel ce ești dulceața lumii noastre întregi, fața ei cu amare lacrimi a udat.

<br  /><b>Stih: </b><br  />

Al Tău sunt eu, mântuiește-mă, că îndreptările Tale am căutat.

Rău m-am întristat și rărunchii mi se rup, Cuvinte, junghierea Ta nedreaptă văzându-o, zis-a Preacurata, tânguindu-se.

<br  /><b>Stih: </b><br  />

Pe mine m-au așteptat păcătoșii ca să mă piardă. Mărturiile Tale am priceput.

Cum am să-Ți închid ochii dulci și-a-Tale buze, Doamne, și cum dar ca pe un mort Te voi îngropa?, Iosif a strigat, înfiorându-se.

<br  /><b>Stih: </b><br  />

La tot lucrul desăvârșit am văzut sfârșit, dar porunca Ta este fără de sfârșit.

Jalnice cântări I-o-sif și cu Nicodim cântă lui Hristos Ce s-a-ngropat, acum, în mormânt și cu dânșii cântă cetele cerești.

<br  /><b>Stih: </b><br  />

Că am iubit legea Ta, Doamne, ea toată ziua cugetarea mea este.

Sub pământ apui Tu, Hristoase, Soare al dreptății; deci și buna Maica Ta, care Te-a născut, de dureri se stinge, nevăzându-Te.

<br  /><b>Stih: </b><br  />

Mai mult decât pe vrăjmașii mei m-ai înțelepțit, cu porunca Ta, că în veac a mea este.

Iadul s-a-ngrozit, Dătătorule de viață, Doamne, când prădată și-a văzut bogăția lui și-nviați pe morții cei legați din veac.

<br  /><b>Stih: </b><br  />

Mai mult decât învățătorii mei am priceput, că la mărturiile Tale gândirea mea este.

Soare luminos după noapte strălucește, Doamne; iar Tu, după moartea Ta, strălucești mai mult, înviind din groapă ca un Dumnezeu.

<br  /><b>Stih: </b><br  />

Mai mult decât bătrânii am înțeles, că poruncile Tale am căutat.

Ziditorule, primindu-Te în sân pământul s-a clintit de frica Ta, Preaputernice, și pe morți cutremurul i-a deșteptat.

<br  /><b>Stih: </b><br  />

De la toată calea cea rea mi-am oprit picioarele mele, ca să păzesc cuvintele Tale.

O, Hristoase-al meu! I-o-sif și Nicodim cu miruri într-un chip deosebit, acum Te gătesc strigând: O, pământule-nfricoșează-te!

<br  /><b>Stih: </b><br  />

De la judecățile Tale nu m-am abătut, că Tu ai pus mie lege.

Doamne, ai apus și cu Tine-a soarelui lumină; iar făptura de cutremur cuprins-a fost, Făcător al tuturor vestindu-Te.

<br  /><b>Stih: </b><br  />

Cât sunt de dulci limbii mele cuvintele Tale, mai mult decât mierea, în gura mea!

Piatra cea din unghi o acoperă piatra tăiată și pe Domnu-L pune-n groapă un muritor. Înfioară-te, de acum, pământule!

<br  /><b>Stih: </b><br  />

Din poruncile Tale m-am priceput; pentru aceasta am urât toată calea nedreptății.

Vezi-ne aici: ucenicul cel iubit și Maica, și cu dulce glas răspunde-ne, Fiule!, a strigat curata, cu amar plângând.

<br  /><b>Stih: </b><br  />

Juratu-m-am și m-am hotărât să păzesc judecățile dreptății Tale.

Nici chip ai avut, nici frumusețe, când pătimeai, Doamne; dar mai mult ai strălucit, când ai înviat, și cu sfinte raze ne-ai împodobit.

<br  /><b>Stih: </b><br  />

Umilit am fost până în sfârșit: Doamne, viază-mă, după cuvântul Tău.

Ai apus în trup, sub pământ, nestinsule Luceafăr; și aceasta neputând vedea soarele, în amiază-zi el s-a întunecat.

<br  /><b>Stih: </b><br  />

Cele de bunăvoie ale gurii mele binevoiește-le, Doamne, și judecățile Tale mă învață.

Luna, soarele se întunecă-mpreună, Doamne, și robi binevoitori Ți s-au arătat și în mantii negre s-au înveșmântat.

<br  /><b>Stih: </b><br  />

Sufletul meu în mâinile Tale este pururi și legea Ta n-am uitat.

Chiar de-ai și murit, dar sutașul Dumnezeu Te știe; iar eu acum Te-oi pipăi, Dumnezeul meu, mă cutremur, a strigat cel cu bun chip.

<br  /><b>Stih: </b><br  />

Pusu-mi-au păcătoșii cursă mie, dar de la poruncile Tale n-am rătăcit.

A dormit Adam și din coasta lui-și scoase moarte; Tu dormind acum, Cuvinte-al lui Dumnezeu, lumii viață izvorăști din coasta Ta.

<br  /><b>Stih: </b><br  />

Moștenit-am mărturiile Tale în veac, că bucurie inimii mele sunt ele.

Ai dormit puțin și-ai dat viață la cei morți, Hristoase, și-nviind ai înviat pe cei adormiți, ce-adormiseră din veacuri, Bunule.

<br  /><b>Stih: </b><br  />

Plecat-am inima mea ca să fac îndreptările Tale în veac, spre răsplătire.

De ai și murit, dar ai dat vinul de mântuire, Viță, care izvorăști viață tuturor, patima și crucea Ta Ți le slăvesc.

<br  /><b>Stih: </b><br  />

Pe călcătorii de lege am urât și legea Ta am iubit.

Cum pot suferi cereștile cete îndrăzneala celor ce Te-au răstignit, Dumnezeule, când Te văd gol, sângerat și osândit?

<br  /><b>Stih: </b><br  />

Depărtați-vă de la mine cei ce vicleniți și voi cerceta poruncile Dumnezeului meu.

În batjocură Tu îmbraci pe Împodobitorul, Care cerul a-ntărit și-a împodobit tot pământul, într-un chip preaminunat.

<br  /><b>Stih: </b><br  />

Apără-mă, după cuvântul Tău, și mă viază și să nu-mi dai de rușine așteptarea mea.

Ca un pelican, Te-ai rănit în coasta Ta, Cuvinte; și-ai dat viață l-ai Tăi fii, care au murit, răspândind asupra lor izvoare vii.

<br  /><b>Stih: </b><br  />

Ajută-mă și mă voi mântui și voi cugeta la îndreptările Tale, pururea.

Oarecând Navi, opri soarele, zdrobind dușmanii; iar Tu, Soare, ascunzându-Ți lumina Ta, ai zdrobit pe-al iadului stăpânitor.

<br  /><b>Stih: </b><br  />

Defăimat-ai pe toți cei ce se depărtează de la îndreptările Tale, pentru că nedrept este gândul lor.

Nu Te-ai despărțit de-al Părintelui sân, Milostive, chiar binevoind a lua chip de muritor; și în iad, Hristoase-al meu, Te-ai pogorât.

<br  /><b>Stih: </b><br  />

Socotit-am călcători de lege pe toți păcătoșii pământului; pentru aceasta am iubit mărturiile Tale, pururea.

Tins fiind pe lemn, Cel ce-ntinzi pământul peste ape, în pământ, fără suflare, acum cobori; care lucru nerăbdându-l, tremură.

<br  /><b>Stih: </b><br  />

Străpunge cu frica Ta trupul meu, că de judecățile Tale m-am temut.

Vai, o Fiul meu!, Preacurata jelește și zice că pe care-L așteptam ca pe-un Împărat, osândit acum pe cruce Îl privesc!.

<br  /><b>Stih: </b><br  />

Făcut-am judecată și dreptate; nu mă da pe mâna celor ce-mi fac strâmbătate.

Astfel mi-a vestit Gavriil, venind din cer la mine; el mi-a spus că-mpărăția Fiului meu este o împărăție veșnică.

<br  /><b>Stih: </b><br  />

Primește pe robul Tău în bunătate, ca să nu mă clevetească cei mândri.

Vai, s-a împlinit a lui Simeon proorocie, că prin inima mea sabie a trecut; O, Emanuele, Cel ce ești cu noi!

<br  /><b>Stih: </b><br  />

Sfârșitu-s-au ochii mei după mântuirea Ta și după cuvântul dreptății Tale.

Fariseilor! Rușinați-vă măcar de morții înviați de Dătătorul vieții lor, Cel pe Care, plini de pizmă, L-ați ucis.

<br  /><b>Stih: </b><br  />

Fă cu robul Tău, după mila Ta, și îndreptările Tale mă învață.

S-a cutremurat și lumina soarele și-a stins-o, când în groapă Te-a văzut neînsuflețit; nevăzuta mea lumină, Bunule!

<br  /><b>Stih: </b><br  />

Robul Tău sunt eu; înțelepțește-mă și voi cunoaște mărturiile Tale.

Cu amar plângea Preacurata Maica Ta, Cuvinte, când pe Tine Te-a văzut acum în mormânt; ne-nceput și negrăite Dumnezeu!

<br  /><b>Stih: </b><br  />

Vremea este să lucreze Domnul, că oamenii au stricat Legea Ta.

Maica Precista omorârea Ta văzând, Hristoase, cu adânc-amărăciune, Ție-Ți grăia: Să nu zăbovești, Viață, între morți!.

<br  /><b>Stih: </b><br  />

Pentru aceasta am iubit poruncile Tale, mai mult decât aurul și topazul.

Iadul cel cumplit tremura, când Te-a văzut pe Tine, veșnic Soare al măririi, Hristoase-al meu, și în graba dat din el pe cei legați.

<br  /><b>Stih: </b><br  />

Pentru aceasta spre toate poruncile Tale m-am îndreptat, toată calea nedreaptă am urât.

Ce priveliște mare și grozav-acum se vede: căci al vieții Dătător moarte-a suferit, voind El să dea viață tuturor!

<br  /><b>Stih: </b><br  />

Minunate sunt mărturiile Tale, pentru aceasta le-a cercetat pe ele sufletul meu.

Coasta Ți-au împuns, mâinile Ți-au pironit, Stăpâne; și cu rana Ta din coastă ai vindecat ne-nfrânarea mâinilor strămoșilor.

<br  /><b>Stih: </b><br  />

Arătarea cuvintelor Tale luminează și înțelepțește pe prunci.

Oarecând jelea toată casa pe fiul Rahilei; iar acum pe al Fecioarei Fiul Îl jelesc Maica Lui și ceata Ucenicilor.

<br  /><b>Stih: </b><br  />

Gura mea am deschis și am tras Duh, că de poruncile Tale am dorit.

Palme și loviri I s-au dat lui Hristos peste față, Celui ce cu mâna Sa pe om plăsmui, și-a zdrobit cu totul ale fiarei fălci.

Slavă Tatălui și Fiului și Sfântului Duh.

Toți ce credincioși, cu-ngroparea Ta scăpați de moarte, îți cinstim, Hristoase-al nostru, cu laude, răstignirea și-ngroparea Ta acum.

Și acum și pururi, și în vecii vecilor, Amin.

Ceea ce-ai născut, Preacurată Fecioară, Viața, potolește dezbinarea-n Biserică și dă pace, ca o bună, tuturor.

<br  /><b>Se repetă troparul întâi: </b><br  />

Cuvine-se, dar, să cădem la Tine Ziditorul, Acela ce pe cruce mâinile Ți-ai întins și-ai zdrobit de tot puterea celui rău.

<br  /><b>Urmează ectenia mică și ecfonisul: </b><br  />

Că sfânt ești Dumnezeul nostru, Cel ce Te odihnești pe scaunul slavei cel de heruvimi, și Ție slavă Îți înălțăm, împreună și Părintelui Tău celui fără de început și Preasfântului și bunului și de viață Făcătorului Tău Duh, acum și pururi, și în vecii vecilor, Amin.

<br  /><b>STAREA A TREIA </b><br  />

Cădește al treilea preot. După aceea, începe cu glas dulce și sfântă cuviință a cânta, pe glasul al 3-lea:

<br  /><b>Stih: </b><br  />

Caută spre mine și mă miluiește, după judecata Ta, față de cei ce iubesc numele Tău.

Neamurile toate laudă-ngropării Ți-aduc, Hristoase-al meu.

<br  /><b>Stih: </b><br  />

Pașii mei îndreptează-i după cuvântul Tău, și să nu mă stăpânească nici o fărădelege.

Arimateanul jalnic Te coboară și în mormânt Te-ngroapă.

<br  /><b>Stih: </b><br  />

Izbăvește-mă de clevetirea oamenilor și voi păzi poruncile Tale.

De mir purtătoare, mir Ție, Hristoase, Ți-aduc cu sârguință.

<br  /><b>Stih: </b><br  />

Fața Ta arat-o robului Tău și mă învață poruncile Tale.

Vino-ntreagă fire, psalmi de îngropare lui Hristos să-I aducem.

<br  /><b>Stih: </b><br  />

Izvoare de apă au curs din ochii mei, pentru că n-am păzit legea Ta.

Pe Cel viu cu miruri, ca pe-un mort să-L ungem, cu mironosițele.

<br  /><b>Stih: </b><br  />

Drept ești, Doamne, și drepte sunt judecățile Tale.

Fericitul Iosif, Trupul ce dă viață, al lui Hristos, îngroapă.

<br  /><b>Stih: </b><br  />

Topitu-m-a râvna casei Tale, că au uitat cuvintele Tale vrăjmașii mei.

Cei hrăniți cu mană, oțet și cu fiere Ți-aduc, Hristoase al meu.

<br  /><b>Stih: </b><br  />

Tânăr sunt eu și defăimat, dar îndreptările Tale nu le-am uitat.

Ca rob făr-de minte, a trădat Iuda pe-Adâncu-nțelepciunii.

<br  /><b>Stih: </b><br  />

Dreptatea Ta este dreptate în veac și legea Ta este adevărul.

Rob ajunge-acum vicleanul de Iuda, cel ce-a vândut pe Domnul.

<br  /><b>Stih: </b><br  />

Strigat-am cu toată inima mea: auzi-mă, Doamne! Îndreptările Tale voi căuta.

Iosif și Nicodim pe Domnul îngroapă, cu toată cuviința.

<br  /><b>Stih: </b><br  />

Strigat-am către Tine: mântuiește-mă și voi păzi mărturiile Tale.

Slavă Ție, Doamne, Cel ce dai viață și-n iad, puternic, cobori.

<br  /><b>Stih: </b><br  />

Din zori m-am sculat și am strigat: Întru cuvintele Tale am nădăjduit.

Maica Preacurata se jelea, Cuvinte, văzându-Te mort acum.

<br  /><b>Stih: </b><br  />

Deschis-am ochii mei dis-de-dimineață, ca să cuget la cuvintele Tale.

Primăvară dulce, Fiul meu prea-dulce, frumusețea unde-Ți-a apus?

<br  /><b>Stih: </b><br  />

Glasul meu auzi-l, Doamne, după mila Ta; după judecata Ta mă viază.

Plângere pornit-a Maica Preacurata, când ai murit, Cuvinte.

<br  /><b>Stih: </b><br  />

Apropiatu-s-au cei ce mă prigonesc cu fărădelegea dar de la legea Ta s-au îndepărtat.

Vin cu mir să-L ungă, de mir purtătoare, pe Hristos, Mirul ceresc.

<br  /><b>Stih: </b><br  />

Aproape ești Tu, Doamne, și toate poruncile Tale sunt adevărul.

Cu moartea pe moarte o omori Tu, Doamne, cu sfânta Ta putere.

<br  /><b>Stih: </b><br  />

Din început am cunoscut, din mărturiile Tale, că în veac le-ai întemeiat pe ele.

Piere-amăgitorul, scapă amăgitul cu-nțelepciunea-Ți, Doamne.

<br  /><b>Stih: </b><br  />

Vezi smerenia mea și mă scoate, că legea Ta n-am uitat.

Cade vânzătorul în fundul gheenei, în groapa stricăciunii.

<br  /><b>Stih: </b><br  />

Judecă pricina mea și mă izbăvește; după cuvântul Tău, fă-mă viu.

Curse de ciulini sunt căile lui Iuda, celui nebun și viclean.

<br  /><b>Stih: </b><br  />

Mulți sunt cei ce mă prigonesc și mă necăjesc, dar de la mărturiile Tale nu m-am abătut.

Fiule din Tatăl, Împărat a toate, cum ai primit patima?

<br  /><b>Stih: </b><br  />

Văzut-am pe cei nepricepuți și mă sfârșeam, că n-am păzit cuvintele Tale.

Maica mielușeaua, Mielul ei pe Cruce văzându-L, s-a tânguit.

<br  /><b>Stih: </b><br  />

Vezi că poruncile Tale am iubit, Doamne; întru mila Ta mă viază.

Trupul ce dă viață Iosif împreună cu Nicodim îngroapă.

<br  /><b>Stih: </b><br  />

Începutul cuvintelor Tale este adevărul și veșnice toate judecățile dreptății Tale.

Mult înlăcrimată a strigat Fecioara, rărunchii pătrunzându-și.

<br  /><b>Stih: </b><br  />

Căpeteniile m-au prigonit în zadar; iar de cuvintele Tale s-a înfricoșat inima mea.

O, a mea lumină, Fiul meu prea-dulce, cum Te-ai ascuns în groapă?.

<br  /><b>Stih: </b><br  />

Bucura-mă-voi de cuvintele Tale, ca cel ce a aflat comoară mare.

Nu mai plânge Maică; pe Adam și Eva ca să-i slobod, Eu sufăr.

<br  /><b>Stih: </b><br  />

Nedreptatea am urât și am disprețuit, iar legea Ta am iubit.

Fiul meu, slăvescu-Ți înalta-îndurare prin care rabzi acestea.

<br  /><b>Stih: </b><br  />

De șapte ori pe zi Te-am lăudat pentru judecățile dreptății Tale.

Cu oțet și fiere Te-au adăpat, Doamne, gustarea veche s-o strici.

<br  /><b>Stih: </b><br  />

Pace multă au cei ce iubesc legea Ta și nu se smintesc.

Te-ai suit pe cruce, Cel ce altădată umbriși poporul sub nor.

<br  /><b>Stih: </b><br  />

Așteptat-am mântuirea Ta, Doamne, și poruncile Tale am iubit.

De mir purtătoare, venind la-Ta groapă, Ți-aduceau, Doamne, miruri.

<br  /><b>Stih: </b><br  />

Păzit-a sufletul meu mărturiile Tale și măririle Tale, și le-ai iubit foarte.

Scoală-Te-ndurate, și pe noi ne scoate din a gheenei groapă!

<br  /><b>Stih: </b><br  />

Păzit-am poruncile Tale și mărturiile Tale, că toate căile mele înaintea Ta sunt Doamne.

Doamne, înviază, zicea, vărsând lacrimi, Maica Ta ce Te-a născut.

<br  /><b>Stih: </b><br  />

Să se apropie rugăciunea mea înaintea Ta, Doamne; după cuvântul Tău mă înțelepțește.

Înviază-n grabă, alungând durerea Preacuratei Tale Maici!

<br  /><b>Stih: </b><br  />

Să ajungă cererea mea înaintea Ta, Doamne; după cuvântul Tău mă izbăvește.

Prinse-au fost de frică cereștile cete, când Te-au văzut mort, Doamne.

<br  /><b>Stih: </b><br  />

Să răspândească buzele mele laudă, că m-ai învățat îndurările Tale.

Iartă de greșeli pe cei ce, cu frică, cinstesc ale Tale patimi.

<br  /><b>Stih: </b><br  />

Rosti-va limba mea cuvintele Tale, că toate poruncile Tale sunt drepte.

O, înfricoșată, străină vedere: pământul cum Te-ascunde!

<br  /><b>Stih: </b><br  />

Mâna Ta să mă izbăvească, că poruncile Tale am ales.

Altădată-un Iosif Ți-a slujit în fugă, și-acum Te-ngroapă altul.

<br  /><b>Stih: </b><br  />

Dorit-am mântuirea Ta, Doamne, și legea Ta cugetarea Mea este.

Plânge, Te jelește, preacurata-Ți Maică, fiind Tu mort, Cuvinte.

<br  /><b>Stih: </b><br  />

Viu va fi sufletul meu și Te va lăuda și judecățile Tale îmi vor ajuta mie.

Spaimă ia pe îngeri de grozava-Ți moarte, o, Făcător a toate!

<br  /><b>Stih: </b><br  />

Rătăcit-am ca o oaie pierdută; caută pe robul Tău, că poruncile Tale nu le-am uitat.

Până-n zori, cu miruri Ți-au stropit mormântul cele înțelepțite.

<br  /><b>Stih: </b><br  />

Caută spre mine, Doamne, și mă mântuiește.

Pace în Biserici, lumii mântuire, prin învierea-Ți dă-ne!

Slavă Tatălui și Fiului și Sfântului Duh.

O, Treime Sfântă, Tată, Fiu și Duh Sfânt, lumea o mântuiește.

Și acum și pururi, și în vecii vecilor. Amin.

Robilor Tăi, Maică, dă-le ca să vadă scularea Fiului tău!

<br  /><b>Se repetă troparul întâi: </b><br  />

Neamurile toate laudă-ngropării Ți-aduc, Hristoase-al meu.

<br  /><b>Și îndată se cântă, pe glasul al 5-lea: </b><br  />

<b>BINECUVNTĂRILE ÎNVIERII </b><br  />

Se obișnuite a se cânta după melodia psaltică a lui Petru Lampadarie (Efesiul).

Bine ești cuvântat, Doamne, învață-ne pe noi îndreptările Tale.

Soborul îngeresc s-a mirat văzându-Te pe Tine între cei morți socotit fiind, și puterea morții surpând Mântuitorule, și împreună cu Tine pe Adam ridicându-l, și din iad pe toți slobozindu-i.

Bine ești cuvântat, Doamne…

Pentru ce miruri, din milostivire, cu lacrimi amestecați, o ucenițelor? Îngerul cel ce a strălucit la mormânt a zis mironosițelor: Vedeți voi groapa și înțelegeți, că

Mântuitorul a înviat din mormânt.

Bine ești cuvântat, Doamne…

Foarte de dimineață mironosițele au alergat la mormântul Tău, tânguindu-se; dar înaintea lor a stat Îngerul și a zis: Vremea tânguirii a încetat, nu mai plângeți, ci Apostolilor spuneți învierea.

Bine ești cuvântat, Doamne…

Mironosițele femei, cu miruri venind la groapa Ta, Mântuitorule, plângeau: iar Îngerul către dânsele a grăit, zicând: De ce socotiți pe Cel viu cu cei morți? Căci, ca un Dumnezeu a înviat din mormânt.

<br  /><b>Slavă…, a Treimii: </b><br  />

Închinămu-ne Tatălui și Fiului și Sfântului Duh, Sfintei Treimi întru o ființă cu serafimii grăind: Sfânt, Sfânt, Sfânt ești, Doamne.

<br  /><b>Și acum…, a Născătoarei: </b><br  />

Pe Dătătorul de viață născându-L, Fecioară, de păcat pe Adam l-ai mântuit; și bucurie Evei în locul întristării i-ai dăruit; și pe cei căzuți din viață i-a îndreptat la aceiași, Cel ce S-a întrupat din Tine, Dumnezeu și om.

<br  /><b>Aliluia (de 3 ori), ectenia mică și acest Ecfonis: </b><br  />

Că Tu ești Împăratul păcii, Hristoase Dumnezeul nostru, și Ție slavă înălțăm, împreună și Părintelui Tău celui fără de început și Preasfântului și bunului și de viață făcătorului Tău Duh, acum și pururi și în vecii vecilor.

<br  /><b>Apoi se cântă SEDEALNA zilei, glasul 1: </b><br  />

<b>Podobie: </b><br  />

Mormântul Tău…

Cu giulgiu curat și cu miresme dumnezeiești, a uns preacurat trupul Tău Iosif, cerându-L la Pilat, și L-a pus în mormânt nou. Pentru aceasta, dis-de dimineață venind mironosițele femei, au grăit: Arată nouă precum ai zis mai înainte, Hristoase, Învierea Ta.

<b>Slavă…, Și acum…, altă Sedealnă, același glas și aceeași podobie: Spăimântatu-s-au cetele îngerilor, văzând pe Cel ce șade în sânurile Tatălui cel nemuritor, cum a fost pus în mormânt ca un mort; pe Care-L înconjoară cetele îngerești și-L slăvesc împreună cu morții cei din iad, ca pe un Făcător și Domn.</b>

Apoi <b>Psalmul 50:</b> <p> Miluieşte-mă, Dumnezeule, după mare mila Ta<br/> Şi după mulţimea îndurărilor Tale, şterge fărădelegea mea.<br/> Mai vârtos mă spală de fărădelegea mea şi de păcatul meu mă curăţeşte.<br/> Că fărădelegea mea eu o cunosc şi păcatul meu înaintea mea este pururea.<br/> Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.<br/> Că iată întru fărădelegi m-am zămislit şi în păcate m-a născut maica mea.<br/> Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.<br/> Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.<br/> Auzului meu vei da bucurie şi veselie; bucura-se-vor oasele mele cele smerite.<br/> Întoarce faţa Ta de la păcatele mele şi toate fărădelegile mele şterge-le.<br/> Inimă curată zideşte intru mine, Dumnezeule şi duh drept înnoieşte întru cele dinlăuntru ale mele.<br/> Nu mă lepăda de la faţa Ta şi Duhul Tău cel sfânt nu-l lua de la mine.<br/> Dă-mi mie bucuria mântuirii Tale şi cu duh stăpânitor mă întăreşte.<br/> Învăţa-voi pe cei fără de lege căile Tale şi cei necredincioşi la Tine se vor întoarce.<br/> Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.<br/> Doamne, buzele mele vei deschide şi gura mea va vesti lauda Ta.<br/> Că de ai fi voit jertfă, ţi-aş fi dat; arderile de tot nu le vei binevoi.<br/> Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.<br/> Fă bine, Doamne, întru bună voirea Ta, Sionului, şi să se zidească zidurile Ierusalimului.<br/> Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.<br/> </p>, și se cântă

<br  /><b>CANONUL </b><br  />

Irmosul de două ori, iar troparele pe 12 și iarăși irmosul, în amândouă stranele, împreună.

Acest Canon, de la Cântarea întâia până la Cântarea a 6-a, este alcătuit de Marcu Savaitul, episcop de Otrando. Irmoasele sunt alcătuite de monahia Cassia. Iar de la Cântarea a 6-a până la sfârșit sunt alcătuite de Cosma de Maiuma.

Afară de irmoase, textul grecesc al troparelor sunt compuse după acrostihul: Și astăzi laud Sâmbăta cea mare.

<br  /><b>Cântarea 1-a, glasul al 6-lea: </b><br  />

<b>Irmosul: </b><br  />

Pe Cel ce a acoperit cu valul mării oarecând pe prigonitorul tiran, sub pământ L-au ascuns feciorii celor mântuiți. Iar noi, ca fecioarele, să cântăm Domnului, căci cu slavă S-a preaslăvit.

Doamne Dumnezeul meu, cântare de petrecere și laudă de îngropare voi cânta Ție, Celui ce mi-ai deschis intrările vieții cu îngroparea Ta, și moartea și iadul cu moartea ai omorât.

Sus pe scaun și jos în mormânt, cunoscându-Te cele mai presus de lume și cele de sub pământ, Mântuitorul meu, s-au cutremurat de moartea Ta; că mai presus de gând Te-ai văzut mort, Începătorule al vieții.

Ca să umpli toate de slava Ta, Te-ai pogorât în cele din dedesubtul pământului; că nu s-a ascuns de Tine ființa mea cea din Adam, și, îngropându-Te, m-ai înnoit pe mine cel stricat, Iubitorule de oameni.

<br  /><b>Cântarea a 3-a: </b><br  />

<b>Irmosul: </b><br  />

Pe Tine, Cel ce ai atârnat pe ape tot pământul fără ținere, văzându-Te făptura atârnat în locul Căpățânii, de multă spaimă a fost cuprinsă, strigând: Nu este sfânt, fără numai Tu, Doamne.

Închipuirile îngropării Tale le-ai arătat, înmulțind vedeniile; iar acum cele ascunse ale Tale, văzute le-ai făcut cu dumnezeiască bărbăție și celor din iad, Stăpâne, care strigă: Nu este sfânt, fără numai Tu, Doamne.

Întinsu-Ți-ai palmele și ai împreunat cele depărtate de demult; iar cu înfășurarea giulgiului, Mântuitorule, și cu mormântul ai dezlegat pe cei legați, care strigau: Nu este sfânt, fără numai Tu, Doamne.

În mormânt și sub peceți Te-ai cuprins, Nemuritorule, de bunăvoie; că puterea Ta Ți-ai arătat prin fapte, cu dumnezeiasca lucrare, celor ce cântă: Nu este sfânt, fără numai Tu, Doamne, Iubitorule de oameni.

<br  /><b>SEDEALNA, glasul 1: </b><br  />

<b>Însăși podobia: </b><br  />

Mormântul Tău, Mântuitorule, ostașii străjuindu-l, morți s-au făcut de strălucirea îngerului ce s-a arătat, care a vestit femeilor învierea. Pe Tine Te mărim, pierzătorul stricăciunii, la Tine cădem, Cel ce ai înviat din mormânt, la Unul, Dumnezeul nostru.

<br  /><b>Slavă..., Și acum..., tot aceasta. </b><br  />

<b>Cântarea a 4-a: </b><br  />

<b>Irmosul: </b><br  />

Smerenia Ta cea dumnezeiască pe Cruce, mai înainte văzând-o Avacum, spăimântându-se, a grăit: Tu ai tăiat tăria celor puternici, Bunule, unindu-Te cu cei din iad, ca un Atotputernic.

Astăzi ai sfințit ziua a șaptea, pe care o ai binecuvântat întâi cu încetarea lucrărilor; că toate le prefaci și le înnoiești, odihnindu-Te, Mântuitorul meu, și iarăși zidindu-ne.

Biruind Tu cu puterea Dumnezeirii, sufletul Tău de la trup s-a despărțit; că a rupt amândouă legăturile: a morții și a iadului, cu puterea Ta, Cuvinte.

Iadul întâmpinându-Te, Cuvinte, s-a amărât văzându-Te om îndumnezeit rănit de bătăi și Atotputernic; și de înfricoșătorul Tău chip a rămas fără de glas.

<br  /><b>Cântarea a 5-a: </b><br  />

<b>Irmosul: </b><br  />

Lumina cea neînserată a dumnezeieștii arătării Tale, Hristoase, care s-a făcut spre noi, pentru milostivirea Ta, Isaia văzând-o, de noapte mânecând, a grăit: Vor învia morții și cei din morminte se vor scula, și toți cei de pe pământ se vor bucura.

Înnoiești pe pământeni, Ziditorule, făcându-Te pământean; și giulgiul și mormântul arată taina ce este întru Tine, Cuvinte; că sfetnicul cel cuvios, înseamnă sfatul celui ce Te-a născut, Care m-a înnoit în Tine cu mare cuviință.

Prin moarte ai prefăcut omorârea, prin îngropare stricăciunea; că nestricăcios ai făcut trupul pe care l-ai luat, cu dumnezeiasca cuviință făcându-l nemuritor; că trupul Tău, Stăpâne, n-a văzut stricăciune; nici sufletul Tău n-a rămas în iad, care este lucru necuvenit.

Ieșind, Ziditorul meu, din ceea ce nu știe de bărbat, și fiind împuns cu sulița în coastă, dintru aceea ai făcut înnoire Evei, făcându-Te Adam, adormind mai presus de fire, cu somn făcător de viață, și ridicând viața din somn și din stricăciune, ca un Atotputernic.

<br  /><b>Cântarea a 6-a: </b><br  />

<b>Irmosul: </b><br  />

Prins a fost, dar nu a fost ținut în pântecele chitului Iona; că al Tău chip purtând, al Celui ce ai pătimit și îngropării Te-ai dat, ca dintr-o cămară din fiară a ieșit și a grăit străjerilor: Cei ce păziți cele deșarte și mincinoase, mila voastră ați părăsit-o.

Omorât ai fost, dar nu Te-ai despărțit, Cuvinte, de trupul pe care l-ai luat; că de s-a și stricat Templul Tău în vremea patimii, și așa unul era ipostasul Dumnezeirii și al trupului Tău; că în amândouă unul ești, Fiul și Cuvântul lui Dumnezeu, Dumnezeu și Om.

Greșeala lui Adam a fost ucigătoare de om, iar nu ucigătoare de Dumnezeu. Că deși a pătimit firea trupului Tău celui de țărână, Dumnezeirea a rămas fără patimă; că stricăciunea cea din Tine o ai prefăcut întru nestricăciune, și din înviere ai arătat izvorul vieții celei nestricăcioase.

Împărățit-a iadul peste neamul omenesc, dar n-a rămas în veci; că Tu, Puternice, fiind pus în groapă, cu palma cea începătoare de viață ai rupt încuietorile morții; și ai propovăduit celor ce dormeau acolo din veac, izbăvirea cea nemincinoasă, făcându-Te, Mântuitorule, cel dintâi sculat din morți.

<br  /><b>CONDACUL, glasul al 6-lea: </b><br  />

Cel ce a încuiat adâncul S-a văzut mort, și cu smirnă ți cu giulgiu înfășurându-Se, în mormânt a fost pus ca un mort, Cel fără de moarte; și femeile au venit să-L ungă cu mir, plângând cu amar și grăind: Aceasta este Sâmbăta cea prea binecuvântată, întru care Hristos dormind, va învia a treia zi.

<br  /><b>ICOS </b><br  />

Cel ce cuprinde toate s-a înălțat pe Cruce, și se tânguiește toată zidirea, văzându-L atârnând gol pe lemn; soarele și-a ascuns razele, și stelele și-au tăinuit lumina, și pământul cu multă frică s-a clătinat, marea a fugit și pietrele s-a despicat, și morminte multe s-au deschis, și trupuri de sfinți bărbați s-au sculat; iadul jos a suspinat, și iudeii s-au sfătuit să hulească Învierea lui Hristos. Iar femeile au grăit: Aceasta este Sâmbăta cea prea binecuvântată, întru care Hristos, dormind, va învia a treia zi.

<br  /><b>Cântarea a 7-a: </b><br  />

<b>Irmosul: </b><br  />

Negrăită minune! Cel ce a izbăvit în cuptor pe evlavioșii tineri din văpaie, în mormânt este pus mort fără suflare, spre mântuirea noastră a celor ce cântăm: Izbăvitorule Dumnezeule, bine ești cuvântat.

Rănitu-s-a iadul, primind în inima sa pe Cel ce s-a rănit în coastă cu sulița, și a suspinat topindu-se de focul cel dumnezeiesc, spre mântuirea noastră a celor ce cântăm: Izbăvitorule Dumnezeule, bine ești cuvântat.

Bogat este mormântul, că primind în sine pe Făcătorul ca pe un adormit, s-a arătat dumnezeiască vistierie de viață, spre mântuirea noastră a celor ce cântăm: Izbăvitorule Dumnezeule, bine ești cuvântat.

După obiceiul pentru cei morți, a primit punerea în mormânt Viața tuturor, și a arătat mormântul izvor al învierii, spre mântuirea noastră a celor ce cântăm: Izbăvitorule Dumnezeule, bine ești cuvântat.

Una era Dumnezeirea lui Hristos în iad și în mormânt și în Eden nedespărțită, împreună cu Tatăl și cu Duhul, spre mântuirea noastră a celor ce cântăm: Izbăvitorule Dumnezeule, bine ești cuvântat.

<br  /><b>Cântarea a 8-a: </b><br  />

<b>Irmosul: </b><br  />

Spăimântează-te înfricoșându-te cerule, și să se clatine temeliile pământului. Că iată este socotit între cei morți, Cel ce locuiește întru înălțime, și în mormânt mic, ca un străin, este primit. Pe Care tineri binecuvântați-L, preoți lăudați-L, popoare preaînălțați-L întru toți vecii.

Stricatu-s-a Templul cel preacurat, dar împreună a ridicat cortul cel căzut, că al doilea Adam, Cel ce locuiește întru înălțime, S-a pogorât la Adam cel dintâi, până la cămările iadului. Pe Care tineri binecuvântați-L, preoți lăudați-L, popoare preaînălțați-L întru toți vecii.

Încetat-a îndrăzneala ucenicilor, iar Iosif cel din Arimateea s-a arătat inimos, că văzând mort și gol pe Dumnezeu cel peste toate, L-a cerut și L-a îngropat strigând: Pe Care tineri binecuvântați-L, preoți lăudați-L, popoare preaînălțați-L întru toți vecii.

O, minune nouă! O, bunătate! O, nespusă răbdare! Că de bunăvoie se pecetluiește sub pământ, Cel ce locuiește întru înălțime, și este hulit Dumnezeu ca un înșelător. Pe Care tineri binecuvântați-L, preoți lăudați-L, popoare preaînălțați-L întru toți vecii.

La Cântarea a 9-a nu se cântă: Ceea ce ești mai cinstită...

<br  /><b>Cântarea a 9-a: </b><br  />

<b>Irmosul: </b><br  />

Nu te tângui pentru Mine Maică, văzându-Mă în groapă pe Mine, Fiul tău, pe Care M-ai zămislit în pântece fără de sămânță; că Mă voi scula și Mă voi preaslăvi și voi înălța întru slavă ca un Dumnezeu, pe cei ce cu credință și cu dragoste pe tine neîncetat te măresc.

Întru străină nașterea Ta scăpând de dureri, mai presus de fire m-am fericit, Fiul meu cel fără de început; iar acum, Dumnezeul meu, văzându-Te mort fără suflare, mă sfâșii cumplit cu sabia întristării. Dar Te scoală, ca să fiu mărită.

Mă acoperă pământul voind Eu, dar se înfricoșează portarii iadului văzându-Mă, Maică, îmbrăcat cu haina sângerată a izbândirii; că ucigând, ca un Dumnezeu, pe vrăjmași cu Crucea, iarăși voi învia și te voi mări.

Să se bucure făptura, să se veselească toți pământenii, că vrăjmașul, iadul, a fost prădat; femeile cu miruri să iasă în întâmpinare, că izbăvesc pe Adam și pe Eva cu tot neamul, și a treia zi voi învia.

<br  /><b>Luminânda </b> nu se cântă, ci numai: Sfânt este Domnul, Dumnezeul nostru (de 3 ori).

<br  /><b>LA LAUDE </b><br  />

Se pun patru stihiri și se cântă, pe glasul al 2-lea, însuși glasul: Astăzi cuprinde mormântul pe Cel ce cuprinde făptura cu palma; acoperă piatra pe Cel ce acoperă cerurile cu bunătatea; doarme viața, și iadul se cutremură, și Adam din legături se dezleagă. Slavă rânduielii Tale, prin care săvârșind toate, ne-ai dăruit nouă odihnă veșnică, prin Sfântă Învierea Ta cea din morți.

Ce este această priveliște ce se vede? Ce este această încetare? Împăratul veacurilor săvârșind rânduiala cea prin patimă, petrece sâmbăta în mormânt, dându-ne nouă odihnă. Acestuia să zicem: Scoală-Te, Dumnezeule, judecă pământul, că Tu împărățești în veci, Cel ce ai nemăsurată mare milă.

Veniți să vedem viața noastră zăcând în mormânt, ca să învieze pe cei ce zac în morminte. Veniți astăzi ca, văzând adormit pe Cel din Iuda, să-I grăim proorocul, zicând: Culcându-Te ai adormit ca un leu, cine Te va deștepta pe Tine, Împărate? Dar Te scoală cu puterea Ta Însuți, Cel ce Te-ai dat pentru noi de bunăvoie, Doamne, slavă

Ție.

<br  /><b>Glasul al 6-lea: </b><br  />

Cerut-a Iosif trupul lui Iisus, și L-a pus pe el în mormânt nou al său; că era să iasă

El din groapă, ca dintr-o cămară. Cel ce ai sfărâmat puterea morții și ai deschis oamenilor ușile raiului, slavă Ție.

<br  /><b>Slavă..., glasul al 6-lea: </b><br  />

Ziua de astăzi, mai înainte a închipuit-o cu taină marele Moise zicând: Și a binecuvântat Dumnezeu ziua a șaptea, că aceasta este Sâmbăta cea binecuvântată; aceasta este ziua odihnei, în care S-a odihnit de toate lucrările Sale, Unul-Născut, Fiul lui Dumnezeu, prin rânduiala morții după trup odihnindu-Se. Și la ceea ce era iarăși întorcându-Se prin înviere, ne-a dăruit nouă viața veșnică, ca un bun și iubitor de oameni.

Și acum..., glasul al 2-lea: Preabinecuvântată ești Născătoare de Dumnezeu...

<br  /><b>Doxologia mare </b><br  />

În vremea Doxologiei, preotul intră în sfântul altar și se îmbracă în toate veșmintele; iar când sunt mai mulți preoți și diaconi, se îmbracă în toate veșmintele doar protosul și diaconii, ceilalți având numai epitrahile și feloane.

Ieșind și așezându-se în jurul Sfântului Epitaf, așteaptă sfârșitul Doxologiei. La primul Sfinte Dumnezeule..., preotul sau întâistătătorul cădește Sfântul Epitaf (de 3 ori), în chipul crucii; iar la al treilea Sfinte Dumnezeule..., ridicând preoții sau epitropii bisericii Sfântul Epitaf, încep ocolirea bisericii, cu felinare, prapore și lumânări.

După aceasta, preotul și purtătorii Sfântului Epitaf intră în biserică și, ajungând în fața ușilor împărătești, preotul sau cei mai mare între preoți zice: Să luăm aminte!

Pace tuturor! Înțelepciune!, și intră în altar prin ușile împărătești. Așază Sfântul Epitaf  pe sfânta masă și cântă, o dată, troparul: Iosif cel cu bun chip... . Apoi, îndată: Troparul proorociei, glasul al 2-lea:

Cel ce ții marginile lumii ai primit a Te cuprinde în mormânt mic, Hristoase, ca să mântuiești firea omenească de căderea cea din iad; și făcându-ne nemuritori, să ne înviezi pe noi, ca un Dumnezeu fără de moarte.

<br  /><b>Slavă..., Și acum..., tot aceasta. </b><br  />

<b>Apoi PROCHIMEN, glasul al 4-lea: </b><br  />

Scoală-Te, Doamne, ajută nouă și ne mântuiește pe noi pentru numele Tău.

<br  /><b>Stih: </b><br  />

Dumnezeule, cu urechile noastre am auzit și părinții noștri ne-au spus nouă.

<br  /><b>Din Proorocia lui Iezechiel (37:1-14), citire: </b><br  />

Fost-a mâna Domnului peste mine și m-a dus Domnul cu Duhul și m-a așezat în mijlocul unui câmp plin de oase omenești, și m-a purtat împrejurul lor; dar iată oasele acestea erau foarte multe pe fața pământului și uscate de tot. Și mi-a zis Domnul: "Fiul omului, vor învia, oasele acestea?" Iar eu am zis:

"Dumnezeule, numai Tu știi aceasta". Domnul însă mi-a zis: "Proorocește asupra oaselor acestora și le spune: Oase uscate, ascultați cuvântul Domnului! Așa grăiește Domnul Dumnezeu oaselor acestora: Iată Eu voi face să intre în voi duh și veți învia. Voi pune pe voi vine și carne va crește pe voi; vă voi acoperi cu piele, voi face să intre în voi duh și veți învia și veți ști că Eu sunt Domnul". Proorocit-am deci cum mi se poruncise. Și când am proorocit, iată s-a făcut un vuiet și o mișcare și oasele au început să se apropie, fiecare os la încheietura sa. Și am privit și eu și iată erau pe ele vine și crescuse carne și pielea le acoperea pe deasupra, iar duh nu era în ele. Atunci mi-a zis Domnul: "Fiul omului, proorocește duhului, proorocește și spune duhului: Așa grăiește Domnul Dumnezeu: Duhule, vino din cele patru vânturi și suflă peste morții aceștia și vor învia!" Deci am proorocit eu, cum mi se poruncise, și a intrat în ei duhul și au, înviat și mulțime multă foarte de oameni s-au ridicat pe picioarele lor. Și mi-a zis iarăși Domnul: "Fiul omului, oasele acestea sunt toată casa lui Israel. Iată ei zic: "S-au uscat oasele noastre și nădejdea noastră a pierit; suntem smulși din rădăcină". De aceea proorocește și le spune: Așa grăiește Domnul Dumnezeu: Iată, Eu voi deschide mormintele voastre și vă voi scoate pe voi, poporul Meu, din mormintele voastre și vă voi duce în țara lui Israel. Astfel veți ști că Eu sunt Domnul, când voi deschide mormintele voastre și vă voi scoate pe voi, poporul Meu, din mormintele voastre. Și voi pune în voi Duhul Meu și veți învia și vă voi așeza în țara voastră și veți ști că Eu, Domnul, am zis aceasta și am făcut", zice Domnul.

<br  /><b>PROCHIMEN, glasul al 7-lea: </b><br  />

Scoală-Te, Doamne Dumnezeul meu, înalță-se mâna Ta, nu uita pe săracii Tăi până la sfârșit.

<br  /><b>Stih: </b><br  />

Lăuda-Te-voi Doamne, din toată inima mea, spune-voi toate minunile Tale.

<br  /><b>Apoi APOSTOLUL: </b><br  />

Din Epistola întâia către Corinteni (I Cor. 5:6-8; Gal. 3:13-14) a Sfântului Apostol Pavel, citire: 

Fraților, oare nu știți că puțin aluat dospește toată frământătura? Curățiți aluatul cel vechi, ca să fiți frământătură nouă, precum și sunteți fără aluat; căci Paștile nostru Hristos S-a jertfit pentru noi. De aceea să prăznuim nu cu aluatul cel vechi, nici cu aluatul răutății și al vicleșugului, ci cu azimele curăției și ale adevărului.

Hristos ne-a răscumpărat din blestemul Legii, făcându-Se pentru noi blestem; pentru că scris este:

"Blestemat este tot cel atârnat pe lemn". Ca, prin Hristos Iisus, să vină la neamuri binecuvântarea lui Avraam, ca să primim, prin credință, făgăduința Duhului.

<br  /><b>Aliluia, glasul al 6-lea: </b><br  />

Să se scoale Dumnezeu și să se risipească vrăjmașii Lui și să fugă de la fața Lui cei ce-L urăsc pe Dânsul.

<br  /><b>Stih: </b><br  />

Precum se stinge fumul, să se stingă; cum se topește ceara de la fața focului, așa să piară păcătoșii de la fața lui Dumnezeu, iar drepții să se bucure.

Evanghelia de la Matei (27:62-66):
<p>
Iar a doua zi, care este după vineri, s-au adunat arhiereii și fariseii la Pilat,
Zicând: Doamne, ne-am adus aminte că amăgitorul Acela a spus, fiind încă în viață: După trei zile Mă voi scula.
Deci, poruncește ca mormântul să fie păzit până a treia zi, ca nu cumva ucenicii Lui să vină și să-L fure și să spună poporului: S-a sculat din morți. Și va fi rătăcirea de pe urmă mai rea decât cea dintâi.
Pilat le-a zis: Aveți strajă; mergeți și întăriți cum știți.
Iar ei, ducându-se, au întărit mormântul cu strajă, pecetluind piatra.
</p>

Apoi ecteniile: Să zicem toți din tot sufletul... Să plinim rugăciunile noastre cele de dimineață... Și celelalte până la Apolis.

Ceasul întâi se citește în pridvor; asemenea și ceasul al treilea, al șaselea și al nouălea se citesc simplu în pridvor, inclusiv Obednița (de la Fericiri mai departe).

<h1>ÎN SFÂNTA ȘI MAREA ZI SÂMBĂTĂ LA VECERNIA CE SE SĂVÂRȘEȘTE ÎMPREUNĂ CU LITURGHIA SFÂNTULUI VASILE CEL MARE, SÂMBĂTĂ DUPĂ MASĂ</h1>

Preotul se îmbracă în toate veșmintele, ca pentru Liturghie și binecuvântând, se citește Psalmul începător. După aceasta, ectenia mare. Apoi Doamne, strigat-am..., pe glasul 1 și se pun stihirile pe 8 (și dacă nu s-a săvârșit înainte, acum se face Proscomidia). Și se cântă stihirile Învierii, ale Octoihului-trei și a Stihoavnei-una.

<br  /><b>Stihirile Învierii, glasul 1: </b><br  />

Rugăciunile noastre cele de seară, primește-le, Sfinte Doamne, și ne dă nouă iertare de păcate; că Tu singur ești Cel ce ai arătat în lume învierea.

Înconjurați, popoarelor, Sionul și-l cuprindeți pe dânsul, și dați slavă într-însul Celui ce a înviat din morți. Că Acela este Dumnezeul nostru, Care ne-a izbăvit pe noi de fărădelegile noastre.

Veniți, popoare, să cântăm și să ne închinăm lui Hristos, slăvind învierea Lui cea din morți. Că Acesta este Dumnezeul nostru, Care a izbăvit lumea de înșelăciunea vrăjmașului.

<br  /><b>Stihira Stihoavnei: </b><br  />

Cu patima Ta, Hristoase, din patimi ne-am liberat, și cu învierea Ta din stricăciune ne-am izbăvit; Doamne, slavă Ție.

Alte trei stihiri ale Sâmbetei celei Mari, repetând una, glasul al 8-lea, însuși glasul: Astăzi iadul strigă suspinând: Mai bine mi-ai fi fost de n-aș fi primit pe Cel ce S-a născut din Maria, că venind asupra mea, mi-a surpat puterea; porțile cele de aramă le-a sfărâmat. Sufletele pe care le țineam întru mine mai dinainte, Dumnezeu fiind, le-a înviat. Slavă, Doamne, Crucii Tale și Învierii Tale (de două ori).

Astăzi iadul strigă suspinând: Stricatu-s-a puterea mea; primit-am mort ca pe unul din morți, dar nu pot să-L țin pe Dânsul nicidecum; ci pierd împreună cu Dânsul și pe aceștia, peste care eram împărat. Eu am avut morți din veac, dar Acesta iată că pe toți îi ridică. Slavă, Doamne, Crucii Tale și Învierii Tale.

Astăzi iadul strigă suspinând: Zdrobitu-s-a stăpânirea mea, Păstorul s-a răstignit și pe Adam l-a înviat. De cei peste care eram împărat sunt lipsit, și pe care i-am înghițit, puternic fiind, pe toți i-am vărsat. Deșertat-a mormintele Cel ce a fost răstignit; slăbit-a puterea morții. Slavă, Doamne, Crucii Tale și Învierii Tale.

<br  /><b>Slavă..., glasul al 6-lea: </b><br  />

Ziua de azi mai înainte a închipuit-o cu taină marele Moise, zicând: Și a binecuvântat Dumnezeu ziua a șaptea cea binecuvântată; aceasta este ziua odihnei, în care S-a odihnit de toate lucrările Sale Unul-Născut, Fiul lui Dumnezeu, prin rânduiala morții, după trup odihnindu-Se; și la ceea ce era iarăși întorcându-Se, prin Înviere, ne-a dăruit nouă viață veșnică, ca un singur bun și iubitor de oameni.

<br  /><b>Și acum..., glasul 1: </b><br  />

Pe ceea ce este mărirea a toată lumea, care din oameni a răsărit și pe Stăpânul a născut, ușa cea cerească, pe Maria Fecioara să o lăudăm, cântarea celor fără de trup și podoaba credincioșilor. Că aceasta s-a arătat cer și templu al Dumnezeirii. Aceasta  peretele cel din mijloc al vrajbei l-a stricat, pace a adus și Împărăția a deschis-o. Pe aceasta dar având-o ancoră a credinței, apărător avem pe Domnul ce S-a născut dintr-însa. Îndrăznească dar, îndrăznească poporul lui Dumnezeu; Că Aceasta va birui pe vrăjmași, ca un atotputernic.

Intrare cu Evanghelia, Lumină lină...

Prochimen nu se zice, ci îndată: Înțelepciune! Și se citesc: PAREMIILE

SĂ SE ȘTIE: Dacă se face Liturghia baptismală și sunt mulți de botezat în acest moment, se citesc toate cele 15 Paremii care se găsesc în Triodul Mare, iar dacă nu se fac botezuri în acest moment, atunci se citesc doar trei Paremii, după obicei.

<br  /><b>De la Ieșire (12:1-11), citire: </b><br  />

Apoi a grăit Domnul cu Moise și Aaron în pământul Egiptului și le-a zis: "Luna aceasta să vă fie începutul lunilor, să vă fie întâia între lunile anului. Vorbește deci la toată obștea fiilor lui Israel și le spune: în ziua a zecea a lunii acesteia să-și ia fiecare din capii de familie un miel; câte un miel de familie să luați fiecare. Iar dacă vor fi puțini în familie, încât să nu fie îndeajuns ca să poată mânca mielul, să ia cu sine de la vecinul cel mai aproape de dânsul un număr de suflete: numărați-vă la un miel atâția cât pot să-l mănânce.

Mielul să vă fie de un an, parte bărbătească și fără meteahnă, și să luați sau un miel, sau un ied, să-l țineți până în ziua a paisprezecea a lunii acesteia și atunci toată adunarea obștii fiilor lui Israel să-l junghie către seară. Să ia din sângele lui și să ungă amândoi ușorii și pragul cel de sus al ușii casei unde au să-l mănânce.

Și să mănânce în noaptea aceea carnea lui friptă la foc; dar s-o mănânce cu azimă și cu ierburi amare. Dar să nu-l mâncați nefript îndeajuns sau fiert în apă, ci să mâncați totul fript bine pe foc, și capul cu picioarele și măruntaiele. Să nu lăsați din el pe a doua zi și oasele lui să nu le zdrobiți. Ceea ce va rămâne pe a doua zi să ardeți în foc. Să-l mâncați însă așa: să aveți coapsele încinse, încălțămintea în picioare și toiegele în mâinile voastre; și să-l mâncați cu grabă, căci este Paștile Domnului.

<br  /><b>De la Ieșire (13:20-15:19), citire: </b><br  />

Pornind din Sucot, fiii lui Israel și-au așezat tabăra la Etam, la capătul pustiului. Iar Domnul mergea înaintea lor: ziua în stâlp de nor, arătându-le calea, iar noaptea în stâlp de foc, luminându-le, ca să poată merge și ziua și noaptea. Și n-a lipsit stâlpul de nor ziua, nici stâlpul de foc noaptea dinaintea poporului.
Atunci a grăit Domnul cu Moise și a zis: "Spune fiilor lui Israel să se întoarcă și să-și așeze tabăra în fața Pi-Hahirotului, între Migdal și mare, în preajma lui Baal-țefon. Acolo, în preajma lui, lângă mare, să tăbărâți.
Că Faraon va zice către poporul său: Fiii aceștia ai lui Israel s-au rătăcit în pământul acesta și i-a închis pustiul. Iar Eu voi învârtoșa inima lui Faraon și va alerga după ei. Și-Mi voi arăta slava Mea asupra lui Faraon și asupra a toată oștirea lui; și vor cunoaște toți Egiptenii că Eu sunt Domnul!" și au făcut așa. Atunci s-a dat de știre regelui Egiptului că poporul evreu a fugit. Și s-a întors inima lui Faraon și a slujitorilor lui asupra poporului acestuia și ei au zis: "Ce am făcut noi? Cum de am lăsat pe fiii lui Israel să se ducă și să nu ne mai robească nouă?" A înhămat deci Faraon carele sale de război și a luat poporul său cu sine; A luat cu sine șase sute de căruțe alese și toată călărimea Egiptului și căpeteniile lor. Iar Domnul a învârtoșat inima lui Faraon, regele Egiptului, și a slujitorilor lui, și a alergat acesta după fiii lui Israel; dar fiii lui Israel ieșiseră sub mână înaltă. Și au alergat după ei Egiptenii cu toii caii și carele lui Faraon, cu călăreții și cu toată oștirea lui și i-au ajuns când poposiseră ei la mare, lângă Pi-Hahirot, în fața lui Baal-țefon. Dar când s-a apropiat Faraon și când s-au uitat fiii lui Israel înapoi și au văzut că Egiptenii vin după ei, s-au spăimântat foarte tare fiii lui Israel și au strigat către Domnul; Și au zis către Moise: "Oare nu erau morminte în țara Egiptului, de ce ne-ai adus să murim în pustie? Ce ai făcut tu cu noi, scoțându-ne din Egipt? Nu ți-am spus noi, oare, de aceasta în Egipt, când ți-am zis: Lasă-ne să robim Egiptenilor, că e mai bine să fim robi Egiptenilor decât să murim în pustia aceasta?" Moise însă a zis către popor: "Nu vă temeți! Stați și veți vedea minunea cea de la Domnul, pe care vă va face-o El astăzi, căci pe Egiptenii pe care îi vedeți astăzi nu-i veți mai vedea niciodată. Domnul are să Se lupte pentru voi, iar voi fiți liniștiți!" Atunci a zis Domnul către Moise: "Ce strigi către Mine? Spune fiilor lui Israel să pornească, iar tu ridică-n toiagul și-ți întinde mâna asupra mării și o desparte și vor trece fiii lui Israel prin mijlocul mării, ca pe uscat. Iată, Eu voi învârtoșa inima lui Faraon și a tuturor Egiptenilor, ca să meargă pe urmele lor. Și-Mi voi arăta slava Mea asupra lui Faraon și asupra a toată oștirea lui, asupra carelor lui și asupra călăreților lui. Și vor cunoaște toți Egiptenii că Eu sunt Domnul,  când îmi voi arăta slava Mea asupra lui Faraon, asupra carelor lui și asupra călăreților lui". Atunci s-a ridicat îngerul Domnului, care mergea înaintea taberei fiilor lui Israel, și s-a mutat în urma lor; și s-a ridicat stâlpul cel de nor dinaintea lor și a stat în urma lor. Astfel a trecut el și a stat între tabăra Egiptenilor și tabăra fiilor lui Israel; și era negură și întuneric pentru unii, iar pentru ceilalți lumină, noaptea, și toată noaptea nu s-au apropiat unii de alții. Iar Moise și-a întins mâna sa asupra mării și a alungat Domnul marea toată noaptea cu vânt puternic de la răsărit și s-a făcut marea uscat, că s-au despărțit apele. Și au intrat fiii lui Israel prin mijlocul mării, mergând ca pe uscat, iar apele le erau perete, la dreapta și la stânga lor. Iar Egiptenii urmărindu-i, au intrat după ei în mijlocul mării toii caii lui Faraon, carele și călăreții lui. Dar în straja dimineții a căutat Domnul din stâlpul cel de foc și din nor spre tabăra Egiptenilor și a umplut tabăra Egiptenilor de spaimă. Și a făcut să sară roțile de la carele lor, încât cu anevoie mergeau carele. Atunci au zis Egiptenii: "Să fugim de la fața lui Israel, că Domnul se luptă pentru ei cu Egiptenii!" Iar Domnul a zis către Moise: "întindeți mâna asupra mării, ca să se întoarcă apele asupra Egiptenilor, asupra carelor lor și asupra călăreților lor". Și și-a întins Moise mâna asupra mării și spre ziuă s-a întors apa la locul ei, iar Egiptenii fugeau împotriva apei. Și așa a înecat Dumnezeu pe Egipteni în mijlocul mării. Iar apele s-au tras la loc și au acoperit carele și călăreții întregii oștiri a lui Faraon, care intrase după Israeliți în mare, și nu a rămas nici unul dintre ei. Fiii lui Israel însă au trecut prin mare ca pe uscat și apa le-a fost perete la dreapta și stânga lor. Așa a izbăvit Domnul în ziua aceea pe Israeliți din mâinile Egiptenilor; și au văzut fiii lui Israel pe Egipteni morți pe malurile mării. Văzut-a Israel mâna cea tare pe care a întins-o Domnul asupra Egiptenilor, și s-a temut poporul de Domnul și a crezut în Domnul și în Moise, sluga Lui. Atunci Moise și fiii lui Israel au cântat Domnului cântarea aceasta și au zis:

Și citețul zice stihurile înainte spre fiecare strană; iar cetele în amândouă stranele cântă pe glasul al 5-lea:

Să cântăm Domnului, căci cu slavă S-a preaslăvit!

<br  /><b>Stih: </b><br  />

Pe cal și pe călăreț în mare i-a aruncat! Tăria mea și mărirea mea este Domnul, căci El m-a izbăvit. Acesta este Dumnezeul meu și-L voi preaslăvi, Dumnezeul părintelui meu și-L voi preaînălța!

Să cântăm Domnului, căci cu slavă S-a preaslăvit!

<br  /><b>Stih: </b><br  />

Domnul este viteaz în luptă; Domnul este numele Lui. Carele lui Faraon și oștirile lui în mare le-a aruncat.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Pe căpeteniile cele de seamă ale lui, Marea Roșie le-a înghițit.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Adâncul le-a acoperit, în fundul mării ca o piatră s-au coborât.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Dreapta Ta, Doamne, și-a arătat tăria.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Mâna Ta cea dreaptă, Doamne, pe vrăjmași i-a sfărâmat. Cu mulțimea slavei Tale ai surpat pe cei potrivnici.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Trimis-ai mânia Ta și i-a mistuit ca pe niște paie. La suflarea nărilor Tale s-a despărțit apa.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Strânsu-s-au la un loc apele ca un perete și s-au închegat valurile în inima mării.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Vrăjmașul zicea: Alerga-voi după ei și-i voi ajunge; pradă voi împărți și-mi voi sătura sufletul de răzbunare; voi scoate sabia și mâna mea îi va stârpi.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Dar ai trimis Tu duhul Tău și marea i-a înghițit; afundatu-s-au cu plumbul în apele cele mari.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Doamne, cine este asemenea Ție între dumnezei? Cine este asemenea Ție preamărit în sfințenie, minunat întru mărire și făcător de minuni?

Să cântăm Domnului, căci cu slavă S-a preaslăvit!

<br  /><b>Stih: </b><br  />

Întins-ai dreapta Ta, și i-a înghițit pământul!

Să cântăm Domnului, căci cu slavă S-a preaslăvit!

<br  /><b>Stih: </b><br  />

Cu mila Ta ai călăuzit acest popor și l-ai izbăvit; Tu îl povățuiești cu puterea Ta, spre locașul sfințeniei Tale.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Auzit-au neamurile și s-au cutremurat, frică a cuprins pe cei din Filisteia.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Atunci s-au spăimântat căpeteniile Edomului, pe conducătorii Moabului cutremur i-a cuprins și toți câți trăiesc în Canaan și-au pierdut cumpătul.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Frică și groază va cădea peste ei, și de măreția brațului Tău, ca pietrele vor încremeni.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Până va trece poporul Tău, Doamne, până va trece poporul Tău acesta, pe care l-ai câștigat Tu.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Tu îl vei duce și-l vei sădi în muntele moștenirii Tale, în locul ce Ți l-ai făcut sălășluire, Doamne, în locașul sfânt cel zidit de mâinile Tale, Doamne!

Să cântăm Domnului, căci cu slavă S-a preaslăvit!

<br  /><b>Stih: </b><br  />

Împărăți-va Domnul în veac și în veacul veacului. Căci caii lui Faraon cu carele și călăreții lui au intrat în mare. Întors-a Domnul asupra lor apele mării.

Să cântăm Domnului, căci cu slavă S-a preaslăvit!

<br  /><b>Stih: </b><br  />

Iar fiii lui Israel au trecut prin mare, ca pe uscat!

Slavă...

Să cântăm Domnului, căci cu slavă S-a preaslăvit!

Și acum...

Să cântăm Domnului, căci cu slavă S-a preaslăvit!

<br  /><b>La urmă citețul cântă tot aceasta: </b><br  />

Căci cu slavă S-a preaslăvit!

<br  /><b>Din Proorocia lui Ieremia (31:31-34), citire: </b><br  />

Iată vin zile, zice Domnul, când voi încheia cu casa lui Israel și cu casa lui Iuda legământ nou. Însă nu ca legământul pe care l-am încheiat cu părinții lor în ziua când i-am luat de mână, ca să-i scot din pământul Egiptului. Acel legământ ei l-au călcat, deși Eu am rămas în legătură cu ei, zice Domnul. Dar iată legământul pe care-l voi încheia cu casa lui Israel, după zilele acela, zice Domnul: Voi pune legea Mea înăuntrul lor și pe inimile lor voi scrie și le voi fi Dumnezeu, iar ei îmi vor fi popor. Și nu se vor mai învăța unul pe altul și frate pe frate, zicând: "Cunoașteți pe Domnul" că toți de la sine Mă vor cunoaște, de la mic până la mare, zice Domnul, pentru că Eu voi ierta fărădelegile lor și păcatele lor nu le voi mai pomeni".

Apoi ectenia mică. Și în loc de: Sfinte Dumnezeule... se cântă: Câți în Hristos v-ați botezat...

<br  /><b>PROCHIMEN, glasul al 5-lea: </b><br  />

Tot pământul să se închine Ție și să cânte Ție.

<br  /><b>Stih: </b><br  />

Strigați lui Dumnezeu tot pământul; cântați numele Lui.

Din Epistola către Romani (6:3-11), a Sfântului Apostol Pavel, citire: 

Fraților, oare nu știți că toți câți în Hristos Iisus ne-am botezat, întru moartea Lui ne-am botezat? Deci ne-am îngropat cu El, în moarte, prin botez, pentru ca, precum Hristos a înviat din morți, prin slava Tatălui, așa să umblăm și noi întru înnoirea vieții; Căci dacă am fost altoiți pe El prin asemănarea morții Lui, atunci vom fi părtași și ai învierii Lui, cunoscând aceasta, că omul nostru cel vechi a fost răstignit împreună cu El, ca să se nimicească trupul păcatului, pentru a nu mai fi robi ai păcatului. Căci Cel care a murit a fost curățit de păcat. Iar dacă am murit împreună cu Hristos, credem că vom și viețui împreună cu El, știind că Hristos, înviat din morți, nu mai moare. Moarta nu mai are stăpânire asupra Lui. Căci ce a murit, a murit păcatului o dată pentru totdeauna, iar ce trăiește, trăiește lui Dumnezeu. Așa și voi, socotiți-vă că sunteți morți păcatului, dar vii pentru Dumnezeu, în Hristos Iisus, Domnul nostru.

Nu se cântă: Aliluia, ci îndată se zice troparul, glasul al 7-lea, care se repetă după fiecare stih,;

Scoală-Te, Dumnezeule, judecă pământul, că toate neamurile sunt ale Tale.

<br  /><b>Stih: </b><br  />

Dumnezeu a stat în dumnezeiască adunare și în mijlocul dumnezeilor va judeca.

Scoală-Te, Dumnezeule, judecă pământul, că toate neamurile sunt ale Tale.

<br  /><b>Stih: </b><br  />

Până când veți judeca cu nedreptate și la fețele păcătoșilor veți căuta.

Scoală-Te, Dumnezeule, judecă pământul, că toate neamurile sunt ale Tale.

<br  /><b>Stih: </b><br  />

Judecați drept pe orfan și pe sărac și faceți dreptate celui smerit, celui sărman.

Scoală-Te, Dumnezeule, judecă pământul, că toate neamurile sunt ale Tale.

<br  /><b>Stih: </b><br  />

Mântuiți pe cel sărac și pe cel sărman; din mâna păcătosului, izbăviți-i.

Scoală-Te, Dumnezeule, judecă pământul, că toate neamurile sunt ale Tale.

<br  /><b>Stih: </b><br  />

Dar ei n-au cunoscut, nici n-au priceput, ci în întuneric umblă.

Scoală-Te, Dumnezeule, judecă pământul, că toate neamurile sunt ale Tale.

<br  /><b>Stih: </b><br  />

Strica-se-vor toate rânduielile pământului. Eu am zis: Dumnezei sunteți și toți fii ai Celui Preaînalt; dar voi ca niște oameni muriți și ca unul din căpetenii cădeți.

Scoală-Te, Dumnezeule, judecă pământul, că toate neamurile sunt ale Tale.

Evanghelia de la Matei (28:1-20):
<p>
După ce a trecut sâmbăta, când se lumina de ziua întâi a săptămânii (Duminică), au venit Maria Magdalena și cealaltă Marie, ca să vadă mormântul.
Și iată s-a făcut cutremur mare, că îngerul Domnului, coborând din cer și venind, a prăvălit piatra și ședea deasupra ei.
Și înfățișarea lui era ca fulgerul și îmbrăcămintea lui albă ca zăpada.
Și de frica lui s-au cutremurat cei ce păzeau și s-au făcut ca morți.
Iar îngerul, răspunzând, a zis femeilor: Nu vă temeți, că știu că pe Iisus cel răstignit Îl căutați.
Nu este aici; căci S-a sculat precum a zis; veniți de vedeți locul unde a zăcut.
Și degrabă mergând, spuneți ucenicilor Lui că S-a sculat din morți și iată va merge înaintea voastră în Galileea; acolo Îl veți vedea. Iată v-am spus vouă.
Iar plecând ele în grabă de la mormânt, cu frică și cu bucurie mare au alergat să vestească ucenicilor Lui.
Dar când mergeau ele să vestească ucenicilor, iată Iisus le-a întâmpinat, zicând: Bucurați-vă! Iar ele, apropiindu-se, au cuprins picioarele Lui și I s-au închinat.
Atunci Iisus le-a zis: Nu vă temeți. Duceți-vă și vestiți fraților Mei, ca să meargă în Galileea, și acolo Mă vor vedea.
Și plecând ele, iată unii din strajă, venind în cetate, au vestit arhiereilor toate cele întâmplate.
Și, adunându-se ei împreună cu bătrânii și ținând sfat, au dat bani mulți ostașilor,
Zicând: Spuneți că ucenicii Lui, venind noaptea, L-au furat, pe când noi dormeam;
Și de se va auzi aceasta la dregătorul, noi îl vom îndupleca și pe voi fără grijă vă vom face.
Iar ei, luând arginții, au făcut precum au fost învățați. Și s-a răspândit cuvântul acesta între Iudei, până în ziua de azi.
Iar cei unsprezece ucenici au mers în Galileea, la muntele unde le poruncise lor Iisus.
Și văzându-L, I s-au închinat, ei care se îndoiseră.
Și apropiindu-Se Iisus, le-a vorbit lor, zicând: Datu-Mi-s-a toată puterea, în cer și pe pământ.
Drept aceea, mergând, învățați toate neamurile, botezându-le în numele Tatălui și al Fiului și al Sfântului Duh,
Învățându-le să păzească toate câte v-am poruncit vouă, și iată Eu cu voi sunt în toate zilele, până la sfârșitul veacului. Amin.
</p>

și restul Liturghiei Marelui Vasile. În loc de Heruvic, se cântă acest Tropar, glasul al 5-lea:

Să tacă tot trupul omenesc și să stea cu frică și cu cutremur, și nimic pământesc întru sine să nu gândească; că Împăratul împăraților și Domnul domnilor merge să se junghie și să se dea spre mâncare credincioșilor. Și merg înaintea Lui cetele îngerești cu toată căpetenia și puterea heruvimii cei cu ochi mulți și serafimii cei cu câte șase aripi, fețele acoperindu-și și cântând cântarea: Aliluia, Aliluia, Aliluia.

Și în locul Axionului, irmosul: Nu te tângui Maică...

<br  /><b>CHINONICUL </b><br  />

Sculatu-S-a ca din somn Domnul, și a înviat ca să ne mântuiască pe noi.

SĂ SE ȘTIE: Sâmbăta Mare este o zi de post aspru, iar în mănăstiri, după ce se face apolisul și se dă anafura, frații nu merg la masă, ci rămân în biserică și ascultă citirea din Faptele Apostolilor. Înainte de a începe citirea, preotul face binecuvântarea pâinii și a vinului (cu rugăciunea de la Litie, excluzând cuvintele "grâul și untdelemnul"), care se împart fraților spre întărirea trupului. Iar cu o oră înainte de miezul nopții se încetează citirea și se începe Miezonoptica Paștilor.

După binecuvântarea preotului: Sfinte Dumnezeule... și celelalte, Veniți să ne închinăm... <b>Psalmul 50:</b> <p> Miluieşte-mă, Dumnezeule, după mare mila Ta<br/> Şi după mulţimea îndurărilor Tale, şterge fărădelegea mea.<br/> Mai vârtos mă spală de fărădelegea mea şi de păcatul meu mă curăţeşte.<br/> Că fărădelegea mea eu o cunosc şi păcatul meu înaintea mea este pururea.<br/> Ţie unuia am greşit şi rău înaintea Ta am făcut, aşa încât drept eşti Tu întru cuvintele Tale şi biruitor când vei judeca Tu.<br/> Că iată întru fărădelegi m-am zămislit şi în păcate m-a născut maica mea.<br/> Că iată adevărul ai iubit; cele nearătate şi cele ascunse ale înţelepciunii Tale, mi-ai arătat mie.<br/> Stropi-mă-vei cu isop şi mă voi curăţi; spăla-mă-vei şi mai vârtos decât zăpada mă voi albi.<br/> Auzului meu vei da bucurie şi veselie; bucura-se-vor oasele mele cele smerite.<br/> Întoarce faţa Ta de la păcatele mele şi toate fărădelegile mele şterge-le.<br/> Inimă curată zideşte intru mine, Dumnezeule şi duh drept înnoieşte întru cele dinlăuntru ale mele.<br/> Nu mă lepăda de la faţa Ta şi Duhul Tău cel sfânt nu-l lua de la mine.<br/> Dă-mi mie bucuria mântuirii Tale şi cu duh stăpânitor mă întăreşte.<br/> Învăţa-voi pe cei fără de lege căile Tale şi cei necredincioşi la Tine se vor întoarce.<br/> Izbăveşte-mă de vărsarea de sânge, Dumnezeule, Dumnezeul mântuirii mele; bucura-se-va limba mea de dreptatea Ta.<br/> Doamne, buzele mele vei deschide şi gura mea va vesti lauda Ta.<br/> Că de ai fi voit jertfă, ţi-aş fi dat; arderile de tot nu le vei binevoi.<br/> Jertfa lui Dumnezeu: duhul umilit; inima înfrântă şi smerită Dumnezeu nu o va urgisi.<br/> Fă bine, Doamne, întru bună voirea Ta, Sionului, şi să se zidească zidurile Ierusalimului.<br/> Atunci vei binevoi jertfa dreptăţii, prinosul şi arderile de tot; atunci vor pune pe altarul Tău viţei.<br/> </p>.

Apoi, Canonul Sâmbetei Mari cu irmosul de două ori și troparele pe 12; iar la urmă, irmosul în amândouă stranele.

După Cântarea a 3-a, Sedealna Sâmbetei celei mari: Mormântul Tău, Mântuitorule...

După Cântarea a 6-a, condacul Sâmbetei celei mari și irmosul.

După sfârșitul Cântării a 9-a, irmosul în ambele strane. Sfinte Dumnezeule... și troparul, glasul al 2-lea: Când Te-ai pogorât la moarte..., ectenia și apolisul.

Apoi se începe slujba luminată a Învierii după Penticostar.

